
ΕΓΚΑΤΑΣΤΑΣΕΙΣ ΨΥΞΗΣ I

ΕΡΓΑΣΤΗΡΙΑΚΟΣ ΟΔΗΓΟΣ

Γ΄ ΕΠΑ.Λ.

ΤΟΜΕΑΣ ΜΗΧΑΝΟΛΟΓΙΑΣ

Ειδικότητες:  
Τεχνικών Μηχανολογικών Εγκαταστάσεων και Κατασκευών
Τεχνικών Εγκαταστάσεων Ψύξης, Αερισμού και Κλιματισμού


ΠΡΟΛΟΓΟΣ

Η συγγραφή ενός βιβλίου με θέμα τις εγκαταστάσεις ψύξης και τη λειτουρ-
γία τους, ιδιαίτερα δε ενός βιβλίου αυτού του είδους που θα εισαγάγει για 
πρώτη φορά τους μαθητές των ΤΕΕ στο μεγάλο χώρο της βιομηχανίας της 
ψύξης, αποτελεί αρκετά δύσκολο εγχείρημα. Η δυσκολία αυτή γίνεται ακόμη 
μεγαλύτερη, αν αναλογισθεί κανείς την έλλειψη επαρκούς ελληνικής βιβλι-
ογραφίας,  η  οποία  να  βοηθά  πραγματικά  τους  νεαρούς  μαθητές  να  εξοι-
κειωθούν  αφενός  με  τις  χρησιμοποιούμενες  συσκευές  και  τα  μηχανήματα 
και αφετέρου να κατανοήσουν τις θεωρητικές αρχές με βάση τις οποίες λει-
τουργούν αυτά. Στην προσπάθειά μας να παρουσιάσουμε το βέλτιστο δυνα-
τό αποτέλεσμα είχαμε πάντοτε κατά νου τις ανάγκες, αλλά και το επίπεδο 
γνώσεων των μαθητών, χωρίς όμως αυτό να αποβεί σε βάρος της ποιότητας 
του βιβλίου. Έτσι, η ανάπτυξη των θεμάτων είναι τέτοια που να απευθύνεται 
όχι μόνο σε άτομα, τα οποία θα ήθελαν απλώς να γίνουν τεχνίτες των εγκα-
ταστάσεων ψύξης, αλλά και σε εκείνα που θα επιθυμούσαν να προχωρήσουν 
σε μεγαλύτερη εμβάθυνση των αρχών λειτουργίας των μηχανημάτων, καθώς 
και των βασικών αρχών της μετάδοσης θερμότητας. Ωστόσο, η αναφερόμε-
νη ανάπτυξη έγινε λαμβάνοντας υπόψη, όσο είναι δυνατόν, πως οι μαθητές 
έχουν πλήρη άγνοια από οποιαδήποτε εγκατάσταση ψύξης.

Επίσης, θα πρέπει να τονίσουμε ότι, παρά τη λεπτομερή επεξήγηση του 
ψυκτικού κύκλου (Κεφάλαιο III), απαιτούνται οι ελάχιστες δυνατές αλγεβρι-
κές γνώσεις και δε χρειάζεται σοβαρό υπόβαθρο στη φυσική και καθόλου 
στη θερμοδυναμική. Σε ολόκληρο το κείμενο δόθηκε έμφαση στην περιγρα-
φή και στη λειτουργία των συσκευών και των μηχανημάτων των εγκαταστά-
σεων (π.χ. του οικιακού ψυγείου ή του μικρού επαγγελματικού καταψύκτη) 
τόσο ξεχωριστά, όσο και σε σύνδεση μεταξύ τους, καθώς και στο πώς μια 
μεταβολή των συνθηκών λειτουργίας της μιας συσκευής επηρεάζει τη λει-
τουργία  της  άλλης.  Περαιτέρω,  όσον  αφορά  τις  αναφερόμενες  συσκευές, 
έγινε  προσπάθεια  να  εξηγηθεί  η  λειτουργία  τους  με  βάση  τις  θεμελιώδεις 
αρχές της μετάδοσης θερμότητας και όχι αυθαίρετα. Έτσι, για παράδειγμα, 
οι ατμοποιητές (εξατμιστές) και οι συμπυκνωτές παρουσιάζονται ως εναλ-
λάκτες θερμότητας και δίνονται τα αντίστοιχα απλά παραδείγματα μετάδο-
σης θερμότητας. Τέλος, χρησιμοποιήσαμε σχεδόν αποκλειστικά τις μονάδες 
του διεθνούς συστήματος (S I), αλλά δώσαμε επίσης ορισμένες μονάδες του 
αμερικάνικου συστήματος, οι οποίες χρησιμοποιούνται κατά κόρον στην ελ-
ληνική αγορά και θεωρήσαμε ότι πρέπει να γνωρίζουν οι μαθητές.

Ελπίζουμε  ότι  το  παρόν  θα  συμβάλει  στην  αποτελεσματική  διδασκαλία 
του τόσο ενδιαφέροντος αλλά και απαιτητικού μαθήματος, σε συνδυασμό 
και με τον εργαστηριακό οδηγό.

Στο κεφάλαιο 1 αναπτύσσονται οι βασικές έννοιες της ψύξης και δίνονται 
όσο το δυνατό περισσότερες από τις εφαρμογές της.

Στο κεφάλαιο 2 αναπτύσσεται η γενική δομή των οικιακών ψυγείων, των 
μικρών καταψυκτών και των μικρών επαγγελματικών ψυγείων με τη βοήθεια 
πολλών διευκρινιστικών σχημάτων, ώστε ο μαθητής να αποκτήσει επαρκείς 
γνώσεις για τη δομή τους.

Στο  κεφάλαιο  3  αναπτύσσεται  η  λειτουργία  της  ψυκτικής  διάταξης  με 
συμπίεση  ατμών  ψυκτικού  μέσου,  καθώς  και  οι  ιδιότητες  και  η  χρήση  των 
ψυκτικών μέσων. Δίνεται έμφαση στα νέα ψυκτικά μέσα, καθώς και στην ανα-
κύκλωση των παλαιών.

Στο κεφάλαιο 4 αναπτύσσονται τα βασικά λειτουργικά μέρη των ψυκτικών 
συσκευών που χρησιμοποιούνται τόσο στην οικιακή, όσο και στη μικρή επαγ-
γελματική ψύξη.

Στο κεφάλαιο 5 δίνεται η λεπτομερής δομή ειδικά του μικρού καταψύκτη 
και στο κεφάλαιο 6 η δομή του μικρού επαγγελματικού ψυγείου.
Στο κεφάλαιο 7 περιγράφεται η ψύξη με απορρόφηση και δίνονται οι βα-
σικές εφαρμογές της περιληπτικά.

Τέλος, στο κεφάλαιο 8 παραθέτουμε πίνακες με τις βασικές μονάδες που 
χρησιμοποιούνται στην τεχνολογία ψύξης, όπως και χρήσιμα παραδείγματα 
μετατροπών.

ΑΣΚΗΣΗ 1η

ΕΡΓΑΛΕΙΑ ΧΕΙΡΟΣ ΠΟΥ ΧΡΗΣΙΜΟΠΟΙΟΥΝΤΑΙ  
ΣΕ ΕΡΓΑΣΙΕΣ ΨΥΞΗΣ

α΄ Σκοπός

Σκοπός της άσκησης αυτής είναι να γνωρίσουν οι σπουδαστές τα διά-
φορα εργαλεία που χρησιμοποιούνται σε εργασίες ψύξης και την ορθή 
χρήση τους.

β΄ Γενικά

Για  να  εκτελεσθούν  σωστά  οι  ασκήσεις  στο  εργαστήριο  του  σχολείου 
πρέπει, αφενός να υπάρχουν τα κατάλληλα εργαλεία, όργανα μετρήσεων 
και συσκευές και αφετέρου να τηρούνται πάντοτε ορισμένοι κανόνες που 
αφορούν την ασφάλεια και την ακρίβεια της εκτέλεσης, όπως:

1)  Είναι απαραίτητο να γνωρίζουμε από πριν τον τρόπο λειτουργίας και 
τις χρήσεις του κάθε εργαλείου ή οργάνου.

2)  Μη  χρησιμοποιείτε  εργαλεία,  όργανα  ή  συσκευές,  των  οποίων  δε 
γνωρίζετε τον τρόπο λειτουργίας, διότι υπάρχει ο κίνδυνος φθοράς 
ή ολικής καταστροφής εργαλείων ή οργάνων που κοστίζουν ακριβά.

3)  Για να επιτυγχάνετε καλή ποιότητα εργασίας και να κερδίζετε χρόνο 
(πράγμα πολύ σημαντικό για έναν τεχνίτη-ψυκτικό) πρέπει να διαλέ-
γετε το ακριβώς κατάλληλο εργαλείο για μια συγκεκριμένη εργασία 
και όχι κάποιο παρόμοιο που εκείνη τη στιγμή τυχαίνει να είναι δια-
θέσιμο.

4)  Στο  τέλος  της  κάθε  άσκησης  είναι  απαραίτητο  να  καθαρίζονται  οι 
πάγκοι  και  οι  υπόλοιποι  χώροι  εργασίας  μέσα  στο  εργαστήριο.  Δι-
αφορετικά,  το  εργαστήριο  πολύ  σύντομα  θα  γίνει  ακατάλληλο  για 
εκτέλεση  ασκήσεων.  Επίσης,  πρέπει  να  καθαρίζονται  τα  εργαλεία 
αμέσως μετά από κάθε χρήση και να τοποθετούνται στην εργαλειο-
θήκη εφόσον δεν είναι πλέον απαραίτητα.

5)  Αν τυχόν κατά τη διάρκεια της άσκησης παρουσιασθεί βλάβη σε ερ-
γαλείο ή όργανο, τότε πρέπει να την αναφέρετε αμέσως στον καθη-
γητή σας ή στον υπεύθυνο του εργαστηρίου.

γ΄ Απαιτούμενος εξοπλισμός

Τα εργαλεία που είναι απαραίτητα για την εκτέλεση των ασκήσεων ψύξης 
και/ή κλιματισμού είναι δύο ειδών:

1.  Εργαλεία γενικής χρήσης που είναι τα ίδια με αυτά που χρησιμοποι-
ούνται σε όλες τις άλλες ειδικότητες, όπως τα γερμανικά κλειδιά, τα 
πολύγωνα, οι πένσες κ.λπ.

2.  Ο τεχνίτης-ψυκτικός χρησιμοποιεί επίσης συχνά πολλά ειδικά εργα-
λεία, όπως είναι σι κόφτες χαλκοσωλήνων, τα εκχειλωτικά εργαλεία, 
τα  καμπτικά  εργαλεία  (κουρμπαδόροι),  οι  εκτονωτικοί  ζουμπάδες 
κ.λπ. 


ΑΣΚΗΣΗ 2η

ΟΡΓΑΝΑ ΜΕΤΡΗΣΗΣ 
ΚΑΙ ΕΛΕΓΧΟΥ

α΄ Σκοπός

Σκοπός της άσκησης αυτής είναι να γνωρίσουν σι σπουδαστές τα διά-
φορα όργανα μέτρησης και ελέγχου που χρησιμοποιούνται σε ψυκτι-
κές μηχανές.

β΄ Γενικά

Ο τεχνίτης-ψυκτικός, όσο έμπειρος και να είναι, δεν μπορεί να καταλάβει 
με  το  αυτί  ή  με  το  μάτι  του  τι  συμβαίνει  μέσα  σε  μια  ψυκτική  μηχανή  ή 
συσκευή. Επομένως, είναι απαραίτητο να έχει τη δυνατότητα να μετρά τις 
διάφορες  μεταβλητές  που  καθορίζουν  τη  λειτουργία  της  μηχανής  ή  της 
συσκευής (π.χ. θερμοκρασία, πίεση, τάση και ένταση ηλεκτρικού ρεύμα-
τος)  έτσι,  ώστε  να  παρακολουθεί  με  ακρίβεια  τη  λειτουργία  τους  και  να 
μπορεί να κάνει τις αναγκαίες ρυθμίσεις. Ο βασικότερος παράγοντας στα 
όργανα  μέτρησης  είναι  η  αξιοπιστία  τους.  Συνήθως,  τα  όργανα  μέτρη-
σης ρυθμίζονται από την αρχή στο χώρο της κατασκευής τους. Ωστόσο, 
θα ήταν προτιμότερο να ελέγχεται η ακρίβεια των μετρήσεων τους πριν 
χρησιμοποιηθούν, ώστε να είμαστε 100% σίγουροι. Αυτό είναι απαραίτητο, 
διότι  τα  όργανα  καταπονούνται  και  υγραίνονται  κατά  τις  διάφορες  χρή-
σεις  τους,  οπότε  υπάρχει  πάντοτε  η  πιθανότητα  να  παρουσιάζουν  απο-
κλίσεις. Επίσης, πρέπει να παίρνετε πάντα μέτρα για τη σωστή χρήση και 
αποθήκευση των οργάνων και του εξοπλισμού τους, ιδιαίτερα δε των ηλε-
κτρολογικών οργάνων μέτρησης (πολύμετρα, βολτόμετρα, αμπερόμετρα), 
ώστε να αποφεύγεται ο κίνδυνος ηλεκτροπληξίας και /ή καταστροφής των 
οργάνων.  Για  να  γίνει  ο  έλεγχος  και  η  ρύθμιση  των  οργάνων,  πρέπει  να 
γνωρίζουμε  ορισμένα  σημεία  αναφοράς,  όπως,  για  παράδειγμα,  είναι  η 
θερμοκρασία  τήξης  του  πάγου  (θερμόμετρα),  η  πίεση  σε  έναν  κύλινδρο 
που  περιέχει  ψυκτικό  μέσο  με  γνωστή  θερμοκρασία  κ.λπ.  Φυσικά,  είναι 
προτιμότερο  ο  πρώτος  έλεγχος  να  γίνεται  αμέσως  μετά  την  αγορά  του 
οργάνου, ώστε να μπορούμε να το επιστρέψουμε αμέσως στον κατασκευ-
αστή.  Στη  συνέχεια,  περιγράφουμε  τον  τρόπο  εφαρμογής  και  ρύθμισης 
των βασικότερων οργάνων μέτρησης που χρησιμοποιούνται στις επισκευ-
ές των ψυκτικών μηχανών και εγκαταστάσεων.

γ Απαιτούμενος εξοπλισμός

1. Θερμόμετρο

Το  θερμόμετρο  μετρά  τη  θερμοκρασία  του  ψυκτικού  μέσου  που  ρέει 
στους χαλκοσωλήνες της εγκατάστασης, τη θερμοκρασία του αέρα μέσα 
στο  χώρο  που  ψύχεται  (οικιακό  ψυγείο,  καταψύκτης,  ψυκτικός  θάλαμος 
κ.λπ.)  και  τη  θερμοκρασία  του  ψυχρού  νερού.  Ο  ψυκτικός  χρειάζεται 
οπωσδήποτε ένα θερμόμετρο, το οποίο να μετρά με ακρίβεια στη χαμηλή 
περιοχή θερμοκρασιών, δηλ. από -40°C έως 8°C που είναι οι θερμοκρασί-
ες, οι οποίες δημιουργούνται στις ψυκτικές γραμμές, στους ατμοποιητές 
(εξατμιστές) και στο εσωτερικό των ψυκτικών θαλάμων. Παλαιότερα, οι τε-
χνίτες χρησιμοποιούσαν τα θερμόμετρα οινοπνεύματος και υδραργύρου, 
τα οποία έχουν κορμό από γυαλί. Τα θερμόμετρα αυτά είναι κατάλληλα για 
χρήση  μέσα  σε  υγρά,  όπου  μπορούν  να  εμβαπτίζονται,  αλλά  παρουσιά-
ζουν δυσκολίες εφαρμογής, όταν τοποθετούνται πάνω σε στερεά σώματα, 
όπως είναι η εξωτερική επιφάνεια ενός χαλκοσωλήνα.

Σήμερα, τα περισσότερο χρησιμοποιούμενα θερμόμετρα είναι τα ηλε-
κτρονικά, τα οποία είναι εύχρηστα και ακριβή. Διακρίνονται σε αναλογικά 
(με βελόνα) και σε ψηφιακά. Τα τελευταία είναι ανθεκτικά και διατηρούν 
την ακρίβεια τους για μεγάλο χρονικό διάστημα, ακόμη και κάτω από. αντί-
ξοες  συνθήκες  λειτουργίας,  αλλά  κοστίζουν  περισσότερο.  Τα  ψηφιακά 
θερμόμετρα έχουν κεφαλές, οι οποίες κανονικά συνδέονται με τις υποδο-
χές του μηχανισμού μέτρησης του οργάνου.

Επίσης, υπάρχουν και τα θερμόμετρα τσέπης, τα οποία έχουν μια πλά-
κα ενδείξεων με σχήμα ρολογιού και χρησιμοποιούνται σε μεγάλο εύρος 
θερμοκρασιών, από -32°C έως 100°C.

Τα θερμόμετρα αυτά είναι πολύ εύχρηστα, αλλά παρουσιάζουν το μει-
ονέκτημα ότι δεν είναι ακρίβειας, διότι η κλίμακά τους καταλαμβάνει μικρή 
απόσταση, με αποτέλεσμα οι υποδιαιρέσεις να απέχουν πολύ μικρή από-
σταση μεταξύ τους. 


2. Μανόμετρο

Μανόμετρα είναι τα όργανα που χρησιμοποιούνται για τη μέτρηση της πί-
εσης  των  αερίων  ή  των  υγρών  μιας  ψυκτικής  εγκατάστασης.  Υπάρχουν 
τριών ειδών μανόμετρα, ήτοι τα μεταλλικά ή τύπου Bourdon, τα υδραρ-
γυρικά  και  τα  ηλεκτρονικά.  Πριν  όμως  προχωρήσουμε  στην  περιγραφή 
των μανομέτρων, κρίνουμε σκόπιμο να διευκρινίσουμε ορισμένες βασικές 
έννοιες γύρω από την απόλυτη και τη μανομετρική πίεση ενός ρευστού.

Η  απόλυτη  πίεση  ενός  ρευστού  είναι  η  "ολική"  ή  "πραγματική"  πίεση 
του, ενώ η μανομετρική πίεση είναι η πίεση που υποδεικνύει το μανόμε-
τρο. Εδώ θα πρέπει να καταλάβουμε ότι τα μανόμετρα βαθμονομούνται με 
τρόπο τέτοιο, ώστε να δείχνουν μηδέν, όταν η πίεση ισούται με την ατμο-
σφαιρική.  Επομένως  ούτε  το  υδραργυρικό,  αλλά  ούτε  και  το  μεταλλικό 
μανόμετρο μετρούν την "ολική" ή "απόλυτη" πίεση, αλλά αντίθετα μετρούν 
μόνο τη διαφορά μεταξύ της απόλυτης πίεσης του ρευστού και της ατμο-
σφαιρικής πίεσης.

Κανόνας  I:  Όταν  η  πίεση  του  ρευστού  είναι  μεγαλύτερη  από  την  ατμο-
σφαιρική, τότε η απόλυτη πίεσή του καθορίζεται προσθέτοντας την 
ατμοσφαιρική πίεση στη μανομετρική, ήτοι:

Ραπ = Ρατ+ Pg

όπου: Ραπ είναι η απόλυτη πίεση, Ρατ είναι η ατμοσφαιρική πίεση και Pg 
είναι η μανομετρική πίεση (ένδειξη του μανομέτρου)

Κανόνας II: Όταν η πίεση του ρευστού είναι μικρότερη από την ατμοσφαι-
ρική, τότε η απόλυτη πίεσή του υπολογίζεται, αφαιρώντας τη μανο-
μετρική πίεση (υποπίεση ή κενό) από την ατμοσφαιρική πίεση, ήτοι:

Ραπ = Ρατ - Pg

π.χ. Παράδειγμα 1ο

Το μανόμετρο που είναι τοποθετημένο στο συμπυκνωτή μιας ψυκτικής μη-
χανής  δείχνει  πίεση  930  kPa.  Ποια  είναι  η  απόλυτη  πίεση  του  ψυκτικού 
μέσου στο συμπυκνωτή; 


Λύση:  Εφαρμόζουμε  τον  πρώτο  τύπο,  επειδή  η  πίεση  είναι  μεγαλύτερη 
από  την  ατμοσφαιρική.  Η  τελευταία  λαμβάνεται  ίση  με:  1,013  bar,  ήτοι:  
Ρατ = 1,013 bar = 1,013 x 100= 101,3 kPa
Επομένως, η απόλυτη πίεση του ψυκτικού θα είναι:

Ραπ = Ρατ + Pg = 930 + 101,3 =1031, 3 kPa = 10,313 bar

π.χ. Παράδειγμα 2ο

Η ένδειξη του σύνθετου μανομέτρου που έχει τοποθετηθεί στην αναρρό-
φηση ενός συμπιεστή ατμών είναι 2,4 kPa υποπίεση (κενό), ενώ το διπλανό 
βαρόμετρο δείχνει ότι η ατμοσφαιρική πίεση είναι 100 kPa. Να υπολογίσε-
τε την απόλυτη πίεση των ατμών που μπαίνουν στο συμπιεστή.

Λύση: Επειδή εδώ η πίεση των ατμών είναι μικρότερη από την ατμοσφαι-
ρική (κενό), θα χρησιμοποιήσουμε το δεύτερο τύπο, δηλ: Ραπ = Ρατ - Pg, 
όπου Ρατ = 100 kPa και Pg = 2,4 kPa. Επομένως, η απόλυτη πίεση των 
ατμών που μπαίνουν στο συμπιεστή είναι:
Ραπ = 100 - 2,4 = 97,6 kPa = 0,976 bar.

 Σημείωση

Για  τον  υπολογισμό  των  θερμοδυναμικών  ιδιοτήτων  των  ψυκτικών  ρευ-
στών (π.χ. θερμοκρασία, ενθαλπία) πρέπει να χρησιμοποιείτε την απόλυτη 
πίεση των ρευστών.

Στη συνέχεια, περιγράφουμε τους δύο πιο συνηθισμένους τύπους μα-
νομέτρων, ήτοι το μεταλλικό και το υδραργυρικό τύπου U.

Τα μεταλλικά μανόμετρα ή μανόμετρα τύπου Bourdon χρησιμοποιού-
νται  ευρέως  για  τη  μέτρηση  των  υψηλότερων  πιέσεων  που  συναντώνται 
στις ψυκτικές εγκαταστάσεις. Ο μηχανισμός ενεργοποίησης του μεταλλι-
κού μανομέτρου διευκρινίζεται στο επόμενο σχήμα 2.3. 

Το  βασικό  εξάρτημα  του  μανομέτρου  είναι  ο  σωλήνας  Bourdon,  ο 
οποίος είναι ένας καμπύλος μεταλλικός σωλήνας με ελλειπτικό σχήμα που 
τείνει να ευθυγραμμίζεται, όταν αυξάνεται η πίεση του ρευστού μέσα στο 
σωλήνα,  και  να  αποκτά  ακόμη  πιο  καμπυλόγραμμο  σχήμα,  όταν  η  πίεση 
του ρευστού μειώνεται. Οι αλλαγές της καμπυλότητας του σωλήνα μετα-
δίδονται στο δείκτη του οργάνου μέσα από το σύστημα των μοχλών και 
γραναζιών που φαίνονται στο σχήμα 2.3. Η κατεύθυνση και το μέτρο της 
κίνησης του δείκτη εξαρτώνται ευθέως από την κατεύθυνση και το μέτρο 
της αλλαγής καμπυλότητας του σωλήνα.

Τα μεταλλικά μανόμετρα είναι πολύ ανθεκτικά και μπορούν να μετρούν 
πιέσεις τόσο πάνω, όσο και κάτω από την ατμοσφαιρική πίεση. Τα μανό-
μετρα που έχουν σχεδιασθεί για να μετρούν πιέσεις μεγαλύτερες από την 
ατμοσφαιρική  ονομάζονται  μανόμετρα  υψηλής  πίεσης,  όπως  δείχνει  το 
σχήμα 2.4α,ενώ εκείνα που έχουν σχεδιασθεί για να μετρούν πιέσεις μικρό-
τερες  από  την  ατμοσφαιρική  ονομάζονται  μανόμετρα  χαμηλής  πίεσης, 
όπως δείχνει το σχήμα 2.4β. Επίσης, υπάρχουν και μεταλλικά μανόμετρα 
που έχουν σχεδιασθεί για να μετρούν πιέσεις τόσο μεγαλύτερες, όσο και 
μικρότερες από την ατμοσφαιρική και ονομάζονται σύνθετα μανόμετρα, 
όπως φαίνεται στο σχήμα 2.4γ. 

Συνήθως,  τα  μανόμετρα  υψηλής  πίεσης  είναι  βαθμονομημένα  έτσι, 
ώστε να μετρούν πιέσεις από 0 έως 1800 kPa (0 - 18 bar),ενώ τα μανόμε-
τρα χαμηλής πίεσης κανονικά μετρούν από 0 έως - 100 kPa (0 έως - 1bar). 
Τέλος, τα σύνθετα μανόμετρα μετρούν συνήθως από -100 kPa έως 1600 
kPa (-1 έως16 bar).

Τα υδραργυρικά μανόμετρα χρησιμοποιούν τη στήλη του υδραργύρου 
για να μετρούν την πίεση των ρευστών, όπου το ύψος της στήλης υποδει-
κνύει το μέτρο της πίεσης.

Το απλό μανόμετρο υδραργύρου, που φαίνεται στο σχήμα 2.5, αποτε-
λείται από ένα γυάλινο σωλήνα σχήματος U, ο οποίος είναι ανοικτός και 
στα δύο άκρα του και είναι εν μέρει γεμάτος με υδράργυρο. Όταν και τα 
δύο  άκρα  του  σωλήνα  U  είναι  ανοικτά  στην  ατμόσφαιρα,  τότε  ασκείται 
ατμοσφαιρική  πίεση  και  στα  δύο  σκέλη  του  σωλήνα,  οπότε  οι  δύο  στή-
λες του υδραργύρου έχουν το ίδιο ύψος. Το κοινό αυτό ύψος αποτελεί το 
σημείο μηδέν της κλίμακας του οργάνου, η οποία βαθμονομείται σε mm 
(χιλιοστά), ώστε να διαβάζουμε τις αποκλίσεις των στηλών από τη μηδε-
νική θέση, όπως φαίνεται στο αριστερό μέρος του σχήματος 2.5. Κατά τη 
χρήση του μανομέτρου το ένα σκέλος του σωλήνα U συνδέεται με το δο-
χείο ή τη συσκευή, όπου πρέπει να μετρηθεί η πίεση. Η πίεση του ρευστού 
ενεργεί,  για  παράδειγμα,  πάνω  στο  δεξιό  σκέλος  του  σωλήνα  (βλέπε  το 
σχήμα 2.5) και, αν είναι μεγαλύτερη από την ατμοσφαιρική, τότε ανυψώνε-
ται ο υδράργυρος στο αριστερό σκέλος κατά ύψος h. Αν όμως η πίεση του 
προς  μέτρηση  ρευστού  είναι  μικρότερη  από  την  ατμοσφαιρική,  τότε  θα 
ανυψωθεί ο υδράργυρος στο δεξιό σκέλος του σωλήνα (δε φαίνεται στο 
σχήμα). Σε κάθε περίπτωση, η διαφορά ύψους του υδραργύρου αποτελεί 
το μέτρο της διαφοράς μεταξύ της απόλυτης πίεσης του ρευστού και της 
ατμοσφαιρικής πίεσης.

π.χ. Παράδειγμα

Αν  η  διαφορά  ύψους  h  των  στηλών  του  υδραργυρικού  μανομέτρου  του 
σχήματος 5 είναι 40 mm, να υπολογίσετε την απόλυτη πίεση του ρευστού 
στο δοχείο. Δίνεται ότι:

1 Atm (1 φυσική ατμόσφαιρα)= 760 mm Hg= 101,325 Pa.

Λύση:  Επειδή  σύμφωνα  με  το  σχήμα  2.5,  η  διαφορά  ύψους  των  στηλών 
υδραργύρου εμφανίζεται στο αριστερό σκέλος του μανομέτρου, αυτό ση-
μαίνει πως το ρευστό έχει πίεση μεγαλύτερη από την ατμοσφαιρική. Επο-
μένως, εφαρμόζουμε τον τύπο: Ραπ = Ρατ + Pg, όπου:

Ρατ = 760 mm Hg και Pg = 40mmHg,

οπότε: Ραπ = 760 + 40 =800 mm Hg.

Στις διεθνείς μονάδες θα είναι:

Ραπ = (800/760)* 101.325 = 106.658 Pa = 106,658 kPa = 1,06658 bar.

3. Κάσα Μανομέτρων

Η  κάσα  μανομέτρων  αποτελεί  το  βασικότερο  ίσως  όργανο  μετρήσεων  για 
τον ψυκτικό και χρησιμοποιείται για τη μέτρηση της υψηλής και χαμηλής πίε-
σης της ψυκτικής μηχανής με σκοπό να ελέγχεται ή να συντηρείται η μηχανή. 
Η  κάσα  μανομέτρων  αποτελείται,  όπως  δείχνει  το  σχήμα  2.6,  από  το 
κύριο σώμα η πολλαπλή, από τα μανόμετρα χαμηλής και υψηλής πίεσης, 
από  τις  βάνες  ελέγχου  και  από  τις  τρεις  υποδοχές  για  τη  σύνδεση  των 
ελαστικών σωλήνων. Η αριστερή υποδοχή εξυπηρετεί τη σύνδεση του σω-
λήνα χαμηλής πίεσης (βλέπε το σχήμα 2.6), η δεξιά υποδοχή εξυπηρετεί 
τη σύνδεση του σωλήνα υψηλής πίεσης, ενώ η υποδοχή συντήρησης εξυ-
πηρετεί τη σύνδεση του σωλήνα για τις διάφορες εργασίες συντήρησης, 
που πρέπει να γίνουν στην ψυκτική μηχανή. Ο ψυκτικός πρέπει να έχει τη 
δυνατότητα να αναγνωρίζει αμέσως τα είδη των μανομέτρων. Αυτή η γρή-
γορη αναγνώριση γίνεται έχοντας υπόψη τρεις βασικούς κανόνες:

α)  Το μανόμετρο χαμηλής πίεσης έχει μπλε χρώμα, ενώ το μανόμετρο 
της υψηλής έχει κόκκινο χρώμα,

β)  το μανόμετρο της χαμηλής είναι σύνθετου τύπου, δηλ. έχει δύο κλί-
μακες, μια για πιέσεις πάνω από την ατμοσφαιρική και μια για πιέ-
σεις  κάτω  από  την  ατμοσφαιρική.  Αντίθετα,  το  μανόμετρο  υψηλής 
έχει κλίμακα που αρχίζει από το μηδέν (Ο), δηλ. δε μετρά το κενό και

γ)  το μανόμετρο της χαμηλής τοποθετείται κανονικά στο αριστερό τμή-
μα της πολλαπλής.

Η  κάσα  μανομέτρων  δίνει  στον  ψυκτικό  τη  σημαντική  δυνατότητα  να 
επικοινωνεί τόσο με την πλευρά υψηλής πίεσης, όσο και με την πλευρά χα-
μηλής πίεσης της ψυκτικής μηχανής χωρίς να διακόπτει τη λειτουργία της 
ή να πρέπει να την αποσυναρμολογήσει. Αυτό επιτυγχάνεται με τον τρόπο 
που δείχνει το επόμενο σχήμα 2.7.

Το σχήμα αυτό αποτελεί την τομή μέσα από το κύριο σώμα μιας κάσας 
μανομέτρων. Όπως παρατηρούμε, η βάνα χαμηλής πίεσης είναι κλειστή, 
ενώ η βάνα υψηλής πίεσης είναι ανοικτή, με αποτέλεσμα να μεταδίδεται η 
υψηλή πίεση στην υποδοχή συντήρησης. Έτσι, αν συνδέσουμε την υπο-
δοχή συντήρησης, για παράδειγμα, με μια φιάλη ψυκτικού ρευστού μέσω 
ενός  ελαστικού  σωλήνα,  τότε  το  ψυκτικό  ρευστό  μπορεί  να  περνά  μόνο 
προς την πλευρά υψηλής πίεσης της μηχανής, επειδή η πλευρά χαμηλής 
είναι απομονωμένη. Το αντίστροφο θα συμβεί, αν ανοίξουμε τη βάνα της 
χαμηλής πίεσης και κλείσουμε τη βάνα υψηλής. Εδώ, πρέπει να τονίσουμε 
πως τα μανόμετρα εξακολουθούν να δείχνουν τις αντίστοιχες πιέσεις ανε-
ξάρτητα από τη θέση της βάνας.

Εκτός όμως από τη μέτρηση της χαμηλής (πίεση αναρρόφησης του συ-
μπιεστή) και της υψηλής πίεσης (πίεση κατάθλιψης του συμπιεστή), έχου-
με  τη  δυνατότητα  να  εκτελέσουμε  τις  εξής  εργασίες  συντήρησης  με  τη 
βοήθεια της κάσας μανομέτρων:

α)  Να δημιουργήσουμε κενό στην ψυκτική μηχανή, δηλ. να αφαιρέσου-
με ουσιαστικά ολόκληρη την ποσότητα του ανεπιθύμητου αέρα από 
αυτή,

β)  να  γεμίσουμε  ή  να  συμπληρώσουμε  τη  μονάδα  με  ψυκτικό  μέσον  

και

γ) να προσθέσουμε ψυκτικό λάδι στο συμπιεστή.

4. Όργανα ηλεκτρολογικών μετρήσεων

Ο ψυκτικός πρέπει οπωσδήποτε να διαθέτει δύο βασικά όργανα ηλεκτρο-
λογικών μετρήσεων των οποίων τη χρήση πρέπει να γνωρίζει, ήτοι το πο-
λύμετρο και το αμπερόμετρο με σιαγόνες σύσφιξης. Τα όργανα αυτά εί-
ναι απαραίτητα, ώστε ο ψυκτικός να μπορεί να μετρά τις ηλεκτρολογικές 
παραμέτρους, δηλ. τάση, ένταση και αντίσταση με σκοπό να κάνει τη σω-
στή διάγνωση μιας πιθανής βλάβης ή να εκτελεί τον τακτικό έλεγχο της 
ψυκτικής  μηχανής  ή  εγκατάστασης.  Εδώ  θα  πρέπει  να  σημειώσουμε  ότι 
ένα μεγάλο ποσοστό των βλαβών (περίπου 70%) στις ψυκτικές εγκαταστά-
σεις είναι ηλεκτρολογικής φύσης.

Το πολύμετρο είναι ένα όργανο με το οποίο μπορούμε να μετράμε την 
τάση ή την ένταση του ηλεκτρικού ρεύματος, αλλά και την αντίσταση ενός 
τμήματος ή μιας συσκευής του ηλεκτρικού κυκλώματος. Έτσι, ο ψυκτικός 
έχει  τη  δυνατότητα  να  ανιχνεύει  μια  πιθανή  βλάβη  η  να  εκτελεί  τον  τα-
κτικό έλεγχο της ψυκτικής μηχανής. Εδώ θα πρέπει να σημειώσουμε ότι 
το μεγαλύτερο ποσοστό των βλαβών που συμβαίνουν στις ψυκτικές εγκαταστάσεις (περίπου 70%) είναι ηλεκτρολογικής φύσης, γεγονός που απο-
δεικνύει τη μεγάλη σημασία των σωστών ηλεκτρολογικών μετρήσεων. Τα 
πολύμετρα διακρίνονται σε αναλογικά (σχήμ. 2.8) και σε ψηφιακά (σχήμ. 
2.8).

Το  αναλογικό  πολύμετρο  αποτελείται  από  μια  βελόνα  ενδείξεων  και 
από τα σχετικά ηλεκτρικά κυκλώματα μέτρησης που απαιτούνται για τη μέ-
τρηση της τάσης (κύκλωμα βολτομέτρου), της έντασης (κύκλωμα αμπερο-
μέτρου) και της αντίστασης (κύκλωμα ωμομέτρου). Το βασικότερο εξάρ-
τημα του πολυμέτρου αυτού είναι ο κεντρικός περιστροφικός διακόπτης 
που βρίσκεται στο μπροστινό μέρος. Ο διακόπτης αυτός επιτρέπει την κα-
τάλληλη επιλογή των εσωτερικών κυκλωμάτων, ώστε να εξασφαλίζεται ότι 
κάθε φορά ο ψυκτικός επιλέγει μόνο ένα είδος μέτρησης (π.χ. τάση) και 
μόνο για μια περιοχή μετρήσεων. Στα περισσότερα αναλογικά πολύμετρα 
χρησιμοποιούνται μόνιμοι μαγνήτες για τη δημιουργία του μαγνητικού πε-
δίου.

Το  βασικό  σύστημα  μέτρησης  αποτελείται  από  ένα  κινητό  πηνίο,  το 
οποίο  είναι  στερεωμένο  ανάμεσα  στους  πόλους  ενός  πεταλοειδούς  μα-
γνήτη. Όταν δεν περνάει ρεύμα από το πηνίο, τότε δε δημιουργείται μα-
γνητικό  πεδίο  και  συνεπώς  η  βελόνα  ισορροπεί,  οπότε  δεν  ασκείται  δύναμη στο ελατήριο. Επομένως, η ένδειξη θα είναι μηδέν (0). Μόλις όμως 
εφαρμοσθεί ηλεκτρικό ρεύμα, τότε το πηνίο γίνεται ηλεκτρομαγνήτης και 
οι μαγνητικές δυνάμεις αναγκάζουν το πηνίο να περιστραφεί μέχρι τη γω-
νία εκείνη, όπου η ηλεκτρομαγνητική δύναμη εξισορροπείται από τη δύνα-
μη του ελατηρίου.

Το ψηφιακό πολύμετρο χρησιμοποιείται τελευταία ευρύτατα, ειδικά δε 
στις μετρήσεις των ηλεκτρονικών κυκλωμάτων (π.χ. σε κυκλώματα αυτο-
μάτου ελέγχου των ψυκτικών εγκαταστάσεων), κυρίως λόγω της πολύ με-
γαλύτερης ακρίβειας σε σύγκριση με το αναλογικό, η οποία φθάνει το 1%. 
Το ψηφιακό πολύμετρο έχει ηλεκτρονικά κυκλώματα, δηλ. κυκλώματα με 
διόδους,  κρυσταλλοτριόδους  (τρανζίστορ),  πυκνωτές  κ.λπ.,  για  ακριβείς 
μετρήσεις και δίνει ηλεκτρονική ψηφιακή ένδειξη της μετρούμενης τιμής. 
Η μεγάλη ακρίβεια των ψηφιακών πολυμέτρων οφείλεται στην πολύ μεγά-
λη εσωτερική σύνθετη αντίστασή τους, δηλ. στη συνολική αντίσταση που 
δημιουργούν οι ωμικές αντιστάσεις, οι χωρητικότητες των πυκνωτών και οι 
επαγωγικές αντιστάσεις των πηνίων του οργάνου. Επειδή λοιπόν το όργα-
νο έχει πολύ μεγάλη σύνθετη αντίσταση (πολλές φορές φθάνει και τα 10 
ΜΩ ), αυτό συνεπάγεται ότι απορροφά πολύ λίγο ρεύμα, οπότε παράγεται 
πολύ ακριβής μέτρηση. Συνεπώς, τα ψηφιακά πολύμετρα είναι ιδανικά όρ-
γανα ιδιαίτερα για μέτρηση της τάσης.

Το αμπερόμετρο με σιαγόνες σύσφιξης ονομάζεται επίσης και αμπε-
ροτσιμπίδα και χρησιμοποιείται για τη μέτρηση της έντασης του ηλεκτρι-
¬κού  ρεύματος  χωρίς  να  διακόπτεται  το  κύκλωμα,  δηλ.  δε  χρειάζεται  να 
συνδέεται το αμπερόμετρο σε σειρά για να πάρουμε την ένδειξη, γεγονός 
που αποτελεί το μεγάλο πλεονέκτημά του. 

Το  αμπερόμετρο  αυτό  μετρά  την  ένταση  του  μαγνητικού  πεδίου  που 
περιβάλλει έναν αγωγό, ο οποίος διαρρέεται από ηλεκτρικό ρεύμα και στη 
συνέχεια  τη  μετατρέπει  σε  τιμή  έντασης.  Επομένως,  για  να  μετρήσουμε 
την ένταση, πρέπει να τοποθετήσουμε τον αγωγό μέσα στις σιαγόνες του 
αμπερομέτρου  (προσοχή:  ένα  μόνο  αγωγό  κάθε  φορά).  Ας  έχουμε  δε 
υπόψη  ότι  το  αμπερόμετρο  αυτού  του  είδους  χρησιμοποιείται  μόνο  για 
εναλλασσόμενο ρεύμα.

δ΄ Πορεία 

1ο: Τοποθέτηση και έλεγχος ακρίβειας θερμομέτρων

α)  Γυάλινα  θερμόμετρα:  Τα  θερμόμετρα  αυτά  δείχνουν  τη  θερμοκρασία 
του αισθητήριου στοιχείου τους. Επομένως, πρέπει να τοποθετείται το 
αισθητήριο πάνω στο προς μέτρηση σώμα έτσι, ώστε το αισθητήριο να 
είναι απομονωμένο από τον περιβάλλοντα αέρα, όπως δείχνει το σχήμα 
2.11 που αφορά την τοποθέτηση ενός γυάλινου θερμομέτρου πάνω σε 
χαλκοσωλήνα.

Το αισθητήριο στοιχείο πρέπει να παραμείνει σε αυτή τη θέση για αρ-
κετό χρονικό διάστημα, ώστε η θερμοκρασία του να εξισωθεί με αυτή του 
χαλκοσωλήνα. Τα γυάλινα θερμόμετρα τις περισσότερες φορές δεν είναι 
δυνατόν  να  ρυθμισθούν,  διότι  φέρουν  τη  βαθμονομημένη  κλίμακα  πάνω 
στο γυάλινο στέλεχος. Αν όμως η βαθμονόμηση είναι τυπωμένη στην πίσω 
πλευρά του θερμομέτρου, τότε υπάρχει η δυνατότητα να ρυθμισθεί το όρ-
γανο. Ο έλεγχος του γυάλινου θερμομέτρου, αλλά και κάθε θερμομέτρου, 
γίνεται με εμβάπτιση του αισθητηρίου στοιχείου του μέσα σε ένα υγρό με 
γνωστή  θερμοκρασία,  δηλ.  σε  υγρό  με  θερμοκρασία  αναφοράς.  Οι  δύο 
βασικές  θερμοκρασίες  αναφοράς  είναι  οι  αλλαγές  φάσεις  του  καθαρού 
(απεσταγμένου) νερού, δηλ. η τήξη του πάγου (0°C) και η ατμοποίηση του 
νερού σε ατμοσφαιρική πίεση στην επιφάνεια της θάλασσας (100°C). Επο-
μένως, ο έλεγχος ενός γυάλινου θερμομέτρου στη χαμηλή θερμοκρασία 
ακολουθεί τα εξής βήματα:

1)  Παίρνουμε επαρκή ποσότητα τριμμένου πάγου που προέρχεται από 
καθαρό νερό ή στην ανάγκη από νερό που δεν περιέχει αλάτι ή ζά-
χαρη,

2)  γεμίζουμε κατά τα 3/4 περίπου ένα δοχείο με τον τριμμένο πάγο,

3)  προσθέτουμε  απεσταγμένο  νερό,  χωρίς  όμως  να  καλύψουμε  εντε-

λώς τον πάγο,

4)  βυθίζουμε το θερμόμετρο στο δοχείο έτσι, ώστε το αισθητήριο όρ-

γανο του να βρίσκεται μέσα στον πάγο,

5)  αφήνουμε το θερμόμετρο σε αυτή τη θέση αρκετό χρόνο, ώστε να 

αρχίσει να λιώνει ο πάγος και

6)  σημειώνουμε την ένδειξη και την τυχόν απόκλιση από τους 0°C.

Τέλος, ο έλεγχος του θερμομέτρου στην υψηλή θερμοκρασία γίνεται 

με τα επόμενα βήματα: 

1)  γεμίζουμε μια χύτρα με απεσταγμένο νερό και την τοποθετούμε σε 

μια θερμαντική συσκευή,

2)  αφήνουμε  το  νερό  να  βράσει  με  ελεύθερη  την  ανώτερη  επιφάνεια 

του,

2)  βυθίζουμε το θερμόμετρο στο νερό, προσέχοντας να μην ακουμπή-

σει το αισθητήριο στοιχείο του πάνω στον πυθμένα της χύτρας,

3)  κρατάμε  το  θερμόμετρο  σε  αυτή  τη  θέση  για  αρκετό  χρόνο  (πάνω 

από 3 λεπτά), αναδεύοντας ταυτόχρονα το νερό,

5)  σημειώνουμε την ένδειξη και την τυχόν απόκλιση από τους 100°C,

6)  απορρίπτουμε το θερμόμετρο, αν η απόκλιση είναι μεγαλύτερη από 

3°C.

Υπάρχουν, ωστόσο, γυάλινα θερμόμετρα που είναι εντελώς αξιόπιστα 
και μπορούν να χρησιμοποιούνται ως πρότυπα όργανα μέτρησης. Ένα τέ-
τοιο θερμόμετρο φαίνεται στο σχήμα 2.12 και μπορεί να χρησιμοποιηθεί 
για τον έλεγχο των ηλεκτρονικών θερμομέτρων.

β)  Ηλεκτρονικά θερμόμετρα. Τα θερμόμετρα αυτά χαρακτηρίζονται από το 
κύριο σώμα (μικροεπεξεργαστής) και από τις θερμομετρικές κεφαλές, 
οι οποίες παίζουν ρόλο αισθητηρίων στοιχείων και συνδέονται με το κύ-
ριο σώμα μέσω καλωδίων. Ο έλεγχος των ηλεκτρονικών θερμομέτρων 
γίνεται πάλι σε δύο θερμοκρασίες αναφοράς, δηλ. στην αλλαγή φάσης 
του  πάγου  (0°C)  και  στην  αλλαγή  φάσης  του  νερού  (100°C)  σε  συν-
θήκες ατμοσφαιρικής πίεσης και σε θερμοκρασία περιβάλλοντος 20°C 
περίπου.  Για  τον  έλεγχο  στη  χαμηλή  θερμοκρασία  ακολουθούμε  την 
πορεία που δείχνουν τα σχήματα 2.13 και 2.14. 

1)  Στερεώνουμε τις κεφαλές μεταξύ τους με μια ελαστική λωρίδα πάνω 
σε ένα κοινό στέλεχος και τις συνδέουμε με το κύριο σώμα του θερ-
μομέτρου,

2)  παίρνουμε τριμμένο πάγο και γεμίζουμε με αυτόν σχεδόν ένα μικρό 

δοχείο ή ποτήρι,

3) προσθέτουμε νερό, προσέχοντας να μην καλυφθεί ο πάγος,

4) αριθμούμε τις κεφαλές,

5)  βυθίζουμε το στέλεχος με τις κεφαλές μέσα στο δοχείο και αναδεύ-

ουμε,

6)  αφήνουμε  να  περάσει  τόσος  χρόνος,  ώστε  να  αρχίσει  να  λιώνει  ο 

πάγος,

7)  σημειώνουμε τις ενδείξεις των κεφαλών και τις τυχόν αποκλίσεις από 

τους 0 C σύμφωνα με την αρίθμησή τους,

8)  σημαδεύουμε τις κεφαλές με τις θερμοκρασιακές αποκλίσεις.

Για τον έλεγχο στην υψηλή θερμοκρασία ακολουθούμε την παρακάτω 

διαδικασία:

1) Στερεώνουμε τις κεφαλές γύρω από το στέλεχος,

2)  γεμίζουμε μια χύτρα με απεσταγμένο νερό και το αφήνουμε να βρά-

σει,

3) αριθμούμε τις κεφαλές,

4)  βυθίζουμε το στέλεχος μέσα στη χύτρα, προσέχοντας να μην ακου-

μπήσουν οι κεφαλές στον πυθμένα της χύτρας,

5) αναδεύουμε τις κεφαλές για τουλάχιστον τρία λεπτά,

6) σημειώνουμε τις ενδείξεις και τις τυχόν αποκλίσεις από τους100°C,

7)  σημαδεύουμε τις κεφαλές που παρουσιάζουν απόκλιση μεγαλύτερη 

από 3°C.

2ο: Τοποθέτηση και έλεγχος ακρίβειας μανομέτρων

Για τον έλεγχο της ακρίβειας των μανομέτρων χρησιμοποιούμε μια κάσα 
μανομέτρων,  όπου  προσαρμόζουμε  ένα  μανόμετρο  υψηλής  πίεσης  (στο 
δεξιό  μέρος)  και  ένα  μανόμετρο  χαμηλής  πίεσης  ή  σύνθετο  μανόμετρο 
(στο αριστερό μέρος). Ο έλεγχος πραγματοποιείται σε δύο φάσεις, ήτοι 
έλεγχος  ακρίβειας  υψηλής  πίεσης  (πίεση  μεγαλύτερη  από  την  ατμο-
σφαιρική)  και  έλεγχος  ακρίβειας  χαμηλής  πίεσης  (πίεση  μικρότερη  από 
τη  ατμοσφαιρική,  ύπαρξη  κενού).  Αμφότεροι  οι  έλεγχοι  βασίζονται  στη 
σύγκριση των ενδείξεων των μανομέτρων με ορισμένες “σίγουρες” τιμές 
αναφοράς που παίρνονται είτε από πίνακες ή είναι γνωστές από τη φυσική 
εμπειρία.

α) Έλεγχος υψηλής πίεσης μεταλλικών μανομέτρων

Για  να  πραγματοποιηθεί  αυτός  ο  έλεγχος  χρειαζόμαστε  μια  καινούργια 
φιάλη που περιέχει ένα συγκεκριμένο ψυκτικό μέσον, όπως είναι, για πα-
ράδειγμα, το R134a, καθώς και μια κάσα μανομέτρων. Η φιάλη πρέπει να 
είναι καινούργια, ώστε να μην οδηγηθούμε σε λανθασμένα συμπεράσματα 
εξαιτίας της φθοράς της φιάλης από τον ήλιο ή τον αέρα. Η μέθοδος ελέγ-
χου βασίζεται στο γεγονός ότι το περιεχόμενο ψυκτικό μέσον (το R134a 
στην προκείμενη περίπτωση) θα έχει γνωστή πίεση, αν είναι γνωστή η θερ-
μοκρασία της φιάλης, οπότε η τιμή της πίεσης βρίσκεται εύκολα από τους 
πίνακες θερμοδυναμικών ιδιοτήτων του ψυκτικού μέσου. Η τιμή αυτή είναι 
η τιμή αναφοράς για το ελεγχόμενο μανόμετρο. Η αναφερόμενη μέθοδος 
αποτελείται από τα εξής βήματα (βλέπε και το σχήμα 2.16).

1)  Παίρνουμε μια καινούργια φιάλη που είναι γεμάτη με το ψυκτικό μέσον 
R134a και την αφήνουμε για πολλές ώρες (συνήθως από το πρωί μέχρι 
το απόγευμα) σε ένα χώρο που έχει θερμοκρασία περίπου 20°C έτσι, 
ώστε η φιάλη αφενός να μην είναι εκτεθειμένη στην ηλιακή ακτινοβολία 
και αφετέρου να αποκτήσει ομοιόμορφη θερμοκρασία ίση με 20°C,

2)  συνδέουμε τη φιάλη με την υποδοχή χαμηλής πίεσης της κάσας μα-

νομέτρων με ένα ελαστικό σωλήνα,

3)  ανοίγουμε τόσο τη βάνα χαμηλής, όσο και τη βάνα υψηλής πίεσης (οι 

βάνες θα είναι εντελώς αριστερά),

4)  αφήνουμε να περάσει λίγο ψυκτικό μέσον, ώστε να απομακρυνθεί ο 
αέρας, και αμέσως μετά ταπώνουμε την υποδοχή υψηλής πίεσης και 
την υποδοχή συντήρησης,

5)  σημειώνουμε  την  ένδειξη  του  μανομέτρου  της  χαμηλής  πίεσης  και 
ταυτόχρονα την ένδειξη του μανομέτρου της υψηλής (θα πρέπει να 
ταυτίζονται),
6)  από  τον  πίνακα  θερμοδυναμικών  ιδιοτήτων  βρίσκουμε  ότι  η  πίεση 

του R134a για θερμοκρασία 20°C είναι 5,716 bar,

7)  συγκρίνουμε τα 5,716 bar με τις ενδείξεις των μανομέτρων και σημει-

ώνουμε τις τυχόν αποκλίσεις.

β)  Έλεγχος χαμηλής πίεσης μεταλλικών μανομέτρων

Ο έλεγχος αυτός είναι πιο δύσκολος από ό, τι ο έλεγχος στην υψηλή πίε-
ση, επειδή δεν διαθέτουμε μια καθορισμένη γνωστή υποπίεση, την οποία 
να χρησιμοποιούμε ως τιμή αναφοράς με εξαίρεση το απόλυτο κενό, όπου 
το σύνθετο μανόμετρο πρέπει να δείχνει 29 in Hg (760 mm Hg). Συνεπώς, 
για να πραγματοποιηθεί ο έλεγχος χαμηλής πίεσης χρειαζόμαστε βέβαια 
μια κάσα μανομέτρων, καθώς και μια αντλία κενού, η οποία αφαιρεί τον 
αέρα από την κάσα δημιουργώντας κενό, όπως δείχνει το σχήμα 2.17.

Η μέθοδος ελέγχου αποτελείται από τα επόμενα βήματα:

1)  Παίρνουμε μια κάσα μανομέτρων, όπου έχουν συνδεθεί τα μανόμε-
τρα χαμηλής και υψηλής πίεσης και ελέγχουμε τις ενδείξεις των μα-
νομέτρων, οι οποίες κανονικά πρέπει να είναι μηδενικές,

2)  ανοίγουμε μόνο τη βάνα χαμηλής πίεσης, περιστρέφοντάς την εντε-

λώς προς τα αριστερά,

3)  ταπώνουμε τόσο την υποδοχή χαμηλής, όσο και την υποδοχή υψη-

λής πίεσης,

4)  συνδέουμε την υποδοχή συντήρησης (μεσαία υποδοχή) με μια αντλία 

κενού δύο βαθμίδων και την θέτουμε σε λειτουργία,

5)  αφήνουμε την αντλία να λειτουργήσει για αρκετό χρονικό διάστημα, 
ώστε  να  δημιουργηθεί  σχεδόν  απόλυτο  κενό  μέσα  στην  κάσα  των 
μανομέτρων,

6)  ελέγχουμε αν η βελόνα του μανομέτρου τερματίζει στην κάτω άκρη 

της κλίμακας, δηλ. αν δείχνει 29 in Hg.

Εδώ θα πρέπει να σημειώσουμε ότι η αντλία κενού θεωρείται πως έχει 
δημιουργήσει  το  μεγαλύτερο  δυνατό  κενό,  όταν  ο  θόρυβος  λειτουργίας 
της  έχει  πλέον  ελαττωθεί  σημαντικά  σε  σχέση  με  το  θόρυβο  που  κάνει 
κατά την έναρξη της λειτουργίας της. Επίσης, το σύνθετο μανόμετρο θεω-
ρείται σωστό μόνο όταν δείχνει αρχική ένδειξη μηδέν (0), πριν συνδεθεί η 
αντλία και τελική ένδειξη 29 in Hg (ίντσες στήλης υδραργύρου).

3ο: Μετρήσεις με ηλεκτρολογικά όργανα

α) Μέτρηση τάσης εναλλασσόμενου ρεύματος
Για να μετρήσετε την τάση στον πίνακα εισόδου ενός κυκλώματος διακλά-
δωσης, αφαιρέστε προσεκτικά το καπάκι, όπως δείχνει το σχήμα 2.18.

Κατά  την  αφαίρεση  πρέπει  να  είστε  πολύ  προσεκτικοί  να  μην  έλθει 
το καπάκι σε επαφή με τα καλώδια, ώστε να μη δημιουργηθεί ηλεκτρικό 
τόξο. Επίσης, να έχετε πάντοτε υπόψη ότι το ηλεκτρικό ρεύμα μεταδίδεται 
αστραπιαία και ότι τα πολύμετρα είναι ακριβά όργανα. Στο επόμενο σχήμα 
φαίνεται ο τρόπος σύνδεσης του πολύμετρου και της αμπεροτσιμπίδας 
στον πίνακα εισόδου.

Σχήμα 2.19 Μέτρηση με πολύμετρο καί αμπεροτσιμπίδα

Η διαδικασία που πρέπει να ακολουθείται είναι η εξής:

1)  Αρχικά ελέγχουμε αν το πολύμετρο έχει ρυθμισθεί για εναλλασσό-
μενο ρεύμα στη μεγαλύτερη του κλίμακα. Εδώ, μια καλή συνήθεια 
είναι να γυρίζουμε το διακόπτη επιλογής του οργάνου στη μηδενική 
θέση, μόλις τελειώσουμε τη μέτρηση.

2)  Έπειτα,  συνδέουμε  το  πολύμετρο  παράλληλα  με  το  φορτίο.  Αν  οι 
ακροδέκτες ορισμένων οργάνων είναι τύπου "κροκοδείλων" (κροκο-
δειλάκια), τότε το κύκλωμα πρέπει να διακοπεί πριν οι ακροδέκτες 
τοποθετηθούν  στα  άκρα  του  προς  μέτρηση  φορτίου.  Έτσι,  ελαχι-
στοποιείται  ο  κίνδυνος  να  πάθουμε  ηλεκτροπληξία.  Αν,  βέβαια,  οι 
ακροδέκτες είναι τύπου βύσματος, τότε η μέτρηση μπορεί να γίνει 
με κλειστό κύκλωμα.

3)  Τοποθετήστε το διακόπτη επιλογής στη χαμηλότερη κλίμακα τάσης, 
μέχρι η απόκλιση της βελόνας να βρίσκεται στη μέση της κλίμακας 
του οργάνου.

β) Μέτρηση της αντίστασης

Αφού επιβεβαιώσουμε ότι στα άκρα του φορτίου υπάρχει η σωστή τάση, 
ακολουθεί συνήθως η μέτρηση της αντίστασης με το πολύμετρο, το οποίο 
όμως τώρα λειτουργεί ως ωμόμετρο, γυρίζοντας το διακόπτη στην περιο-
χή των Ωμ, όπως δείχνει το πιο κάτω σχήμα.

Σχήμα 2.20 Χρήση του πολύμετρου για μέτρηση αντίστασης

Όλα  τα  φορτία  παρουσιάζουν  αντίσταση  είτε  είναι  συνεχούς  ή  εναλ-
λασσόμενου ρεύματος. Στις πρακτικές εφαρμογές πρέπει να διακόπτου-
με την παροχή τάσης προς το κύκλωμα, όπου πρόκειται να μετρήσουμε 
την αντίσταση. Η διαδικασία που πρέπει να ακολουθείται είναι η εξής:

1) Αφαιρούμε όλες τις εσωτερικές ασφάλειες.

2) Ελέγχουμε αν το όργανο δείχνει μηδέν.

3)  Αν πρόκειται να μετρήσουμε πηνίο ή αντιστάτη, τότε απομονώνου-
με  τη  μια  του  άκρη  (πλευρά)  από  το  υπόλοιπο  κύκλωμα,  ώστε  να 
εξαλείφεται η πιθανότητα να υπάρξει τροφοδοσία τάσης από άλλο 
παράλληλο κύκλωμα.

4)  Τοποθετούμε το πολύμετρο στα άκρα του προς μέτρηση στοιχείου 

και μετράμε την αντίσταση.

5)  Αρχίζουμε με την υψηλότερη κλίμακα αντιστάσεων (X 1000 στο σχή-
μα 2.20) και κατεβαίνουμε τις κλίμακες μέχρις ότου η βελόνα προ-
σεγγίζει όσο το δυνατόν περισσότερο το κέντρο της πρόοψης του 
οργάνου.

6)  Ελέγχουμε αν τυχόν υπάρχει συνέχεια με τη γείωση ή το κέλυφος 
και αν ο έλεγχος είναι θετικός, αυτό σημαίνει ότι υπάρχει βραχυκύ-
κλωμα.

Εδώ σημειώνουμε ότι τα πηνία και οι κινητήρες που διαρρέονται από 
εναλλασσόμενο ρεύμα έχουν μικρότερη ωμική αντίσταση από ό, τι τα αντί-
στοιχα  πηνία  και  οι  αντίστοιχοι  κινητήρες  που  διαρρέονται  από  συνεχές 
ρεύμα. Αυτό οφείλεται στο γεγονός ότι ένα εναλλασσόμενο φορτίο ισού-
ται με την ωμική αντίσταση συν την επαγωγική ή χωρητική αντίδραση, η 
οποία είναι η ικανότητα του φορτίου να δημιουργεί τη δική του αντίσταση 
στη διέλευση του ρεύματος, όταν εφαρμόζεται τάση.

γ)  Μέτρηση της έντασης με αμπερόμετρο με σιαγόνες σύσφιξης 

(αμπεροτσιμπίδα)

Το αμπερόμετρο αυτό χρησιμοποιείται για τη μέτρηση μόνο του εναλλασ-
σόμενου ρεύματος. Η διαδικασία μέτρησης είναι η εξής:

1)  Τοποθετούμε τις σιαγόνες του οργάνου γύρω από ένα μόνο αγωγό, 

του οποίου την ένταση θέλουμε να μετρήσουμε,

2)  αρχίζουμε  τη  μέτρηση  με  την  υψηλότερη  κλίμακα  Αμπέρ,  ενώ  το  
κύκλωμα δέχεται τάση,

3)  παρακολουθούμε την απόκλιση της βελόνας και χαμηλώνουμε συνε-
χώς την κλίμακα, μέχρις ότου η βελόνα ισορροπήσει κοντά στη μέση 
της κλίμακας.

Εδώ θα πρέπει να θυμόσαστε ότι πρέπει να λειτουργεί η ηλεκτρική συ-
σκευή, της οποίας την ένταση θέλετε να μετρήσετε, ώστε να καταναλώνει 
ισχύ, δηλ. δε χρειάζεται να διακόψετε τη λειτουργία της συσκευής για την 
τοποθέτηση του αμπερομέτρου. Επίσης, αν μετράτε την ένταση σε γυμνά 
καλώδια, αγωγούς ή ζυγούς πινάκων διανομής, τότε οι σιαγόνες του ορ-
γάνου πρέπει να είναι οπωσδήποτε μονωμένες και να παίρνετε ιδιαίτερες 
προφυλάξεις. Στο επόμενο σχήμα φαίνεται η εφαρμογή ενός αμπερομέ-
τρου με σιαγόνες σύσφιξης σε ένα αγωγό.

Τα αμπερόμετρα αυτά αποτελούν σπουδαία εργαλεία για τον τεχνίτη- 
ψυκτικό, ώστε να κάνει διάγνωση αν μια συσκευή λειτουργεί σύμφωνα με 
τις προδιαγραφές του κατασκευαστή, π.χ., αν απορροφά τη σωστή τιμή 
ρεύματος ή αν καταναλώνει την ονομαστική ισχύ. Οι περισσότεροι κατα-
σκευαστές τοποθετούν μια πινακίδα δεδομένων στα μηχανήματά τους, η 
οποία δίνει όλες τις σημαντικές πληροφορίες στον ψυκτικό. Συνήθως, το 
πρώτο πράγμα που αναγράφει η πινακίδα είναι το μοντέλο και ο αριθμός 
σειράς, που είναι πολύ απαραίτητα στοιχεία, όταν ο ψυκτικός πρέπει να 
παραγγείλει τα αναγκαία ανταλλακτικά. Άλλες πληροφορίες που αναγρά-
φονται αφορούν την τάση και ένταση λειτουργίας της συσκευής.

ΠΡΟΣΟΧΗ

Πολλές  φορές,  η  πινακίδα  του  κατασκευαστή  αναγράφει  τα  αρκτικόλε-
ξα F.L.A  και  L.R.A που  σημαίνουν Full  Load  Ampers  και Locked  Rotor 
Ampers, δηλ. ένταση πλήρους φόρτισης και ένταση εκκίνησης του ηλε-
κτροκινητήρα. Η πρώτη αντιστοιχεί στο ρεύμα που "τραβάει" η συσκευή σε 
ονομαστικές (κανονικές) συνθήκες λειτουργίας, ενώ η δεύτερη αντιστοιχεί 
στο ρεύμα που απαιτείται για να υπερνικηθεί η αδράνεια του ρότορα του 
ηλεκτροκινητήρα της συσκευής, το οποίο είναι πολλαπλάσιο του πρώτου. 
Ο  ψυκτικός  θα  πρέπει  να  συγκρίνει  τις  τιμές  έντασης  που  έχει  μετρήσει 
με την αμπεροτσιμπίδα με τις πιο πάνω τιμές έντασης του κατασκευαστή, 
ώστε να κάνει την αρχική διάγνωση της σωστής ή μη λειτουργίας της συ-
σκευής. 

ΣΩΛΗΝΩΣΕΙΣ

α΄ Σκοπός

Οι μαθητές να μπορούν να διακρίνουν τους τύπους των σωλήνων που 
χρησιμοποιούνται στις ψυκτικές και υδραυλικές εγκαταστάσεις και τις 
συνήθεις  εφαρμογές  τους,  να  γνωρίζουν  τον  τρόπο  διαστασιολόγη-
σής, τους καθώς και τους τρόπους σύνδεσης τους για την κατασκευή 
πλήρους σωλήνωσης.

β ΄ Γενικά

Σήμερα  στις  ψυκτικές  και  υδραυλικές  εγκαταστάσεις  χρησιμοποιούνται 
αποκλειστικά σωλήνες από χαλκό (χαλκοσωλήνες) για τις κύριες σωλη-
νώσεις, ενώ για την αποχέτευση των συμπυκνωμάτων και για την παροχή 
νερού χαμηλής πίεσης χρησιμοποιείται εκτεταμένα το πλαστικό PVC. Επί-
σης, σε ορισμένες μεγάλες εμπορικές εφαρμογές χρησιμοποιούνται χαλύ-
βδινοι ή γαλβανισμένοι σωλήνες. Οι χαλκοσωλήνες διακρίνονται σε σω-
λήνες σκληρής και μαλακής έλασης. Ο σκληρός χαλκοσωλήνας (βέργα) 
είναι άκαμπτος, δεν μπορεί να τυλιχθεί σε κουλούρες και προσδιορίζεται 
με την εσωτερική διάμετρο και ορισμένα γράμματα. Τα γράμματα αυτά 
προσδιορίζουν τον σκοπό, για τον οποίο μπορεί να χρησιμοποιηθεί ο σω-
λήνας. Αντί δηλαδή να γράφεται το πάχος του τοιχώματος, τα γράμματα 
πληροφορούν τον ψυκτικό για τις δυνατές χρήσεις του σωλήνα. Οι πιο συ-
νηθισμένοι τύποι για υδραυλικές εφαρμογές χαμηλής πίεσης και αποχέ-
τευσης είναι οι τύποι Κ, L, ενώ στις ψυκτικές και κλιματιστικές εγκαταστά-
σεις χρησιμοποιείται ο τύπος ACR (Air conditioning and refrigeration). 
Οι σωλήνες σκληρής έλασης αφυγραίνονται κατά την κατασκευή τους και 
ταπώνονται στα άκρα τους, ώστε να μην μπαίνει υγρασία, αέρας και ακα-
θαρσίες. Οι σκληροί σωλήνες παράγονται σε μήκος των 6,5 μέτρων και σε 
διάμετρο μεγαλύτερη από αυτή των μαλακών χαλκοσωλήνων. Ο μαλακός 
χαλκοσωλήνας  χρησιμοποιείται  ευρύτατα  και  αποκλειστικά  στις  εγκατα-
στάσεις ψύξης και κλιματισμού και προσδιορίζεται πάντα με τα γράμματα 
ACR. Παράγεται σε ρολά (κουλούρες) των 1,5 m ή 7,5 m ή ακόμη και 30 m  
που αφυγραίνονται και στεγανοποιούνται στα άκρα τους, όπως φαίνεται 
στο σχήμα 3.1.

Συνήθως, είναι γεμάτοι με άζωτο το οποίο εμποδίζει τη χημική αλλοίω-
ση του σωλήνα και το οποίο πρέπει να αφαιρείται πριν συνδεθεί ο σωλή-
νας  στην  εγκατάσταση.  Τα  μεγάλα  πλεονεκτήματά  του  είναι  ότι  μπορεί 
εύκολα να κάμπτεται και ότι διατίθεται σε μεγάλα μήκη. Το μεγάλο μήκος 
του μαλακού χαλκοσωλήνα δίνει τη δυνατότητα στον ψυκτικό να τοποθε-
τεί,  για  παράδειγμα,  μια  σωλήνωση  30  μέτρων  χωρίς  κανένα  ενδιάμεσο 
σύνδεσμο, γεγονός που αποκλείει την πιθανότητα διαρροών. Οι ιδανικές 
εφαρμογές του μαλακού χαλκοσωλήνα είναι οι περιπτώσεις που η σωλή-
νωση πρέπει να εγκατασταθεί μέσα σε τοίχο ή σε δάπεδο ή όπου προβλέ-
πεται να υπάρχει κανάλι κάτω από το τσιμεντένιο δάπεδο, όπως συμβαίνει 
σε  ορισμένες  εμπορικές  και  οικιακές  κατασκευές,  που  είναι  δύσκολο  να 
περάσει ο σκληρός χαλκοσωλήνας χωρίς πολλούς συνδέσμους, οι οποί-
οι είναι ανεπιθύμητοι. Όταν οι χαλκοσωλήνες τοποθετούνται σε οροφές, 
εσωτερικούς τοίχους ή περνούν μέσα από σοφίτες, τότε πρέπει να χρησι-
μοποιούνται ειδικά στηρίγματα.

Αν ο σωλήνας πρόκειται να χρησιμοποιηθεί ως γραμμή αναρρόφησης 
του ψυκτικού ρευστού μεταξύ του εξατμιστή και του συμπιεστή τότε πρέ-
πει να καλυφθεί με μονωτικό υλικό, ώστε να εμποδίζεται η συμπύκνωση 
των υδρατμών πάνω στο σωλήνα, η οποία μπορεί να προκαλέσει σοβαρή 
ζημιά αργότερα. Για το σκοπό αυτό θα πρέπει να χρησιμοποιείται μόνωση, 
η οποία τοποθετείται προτιμότερα πριν τη συναρμολόγηση των σωλήνων, 
αν δεν είναι ήδη τοποθετημένη από το εργοστάσιο.

Ιδιαίτερη προσοχή χρειάζεται, ώστε να στεγανοποιούνται οι αρμοί με 
ειδική κόλλα. Οι μονώσεις παράγονται από αφρώδες ελαστικό κόμμι σε 
σωληνωτή  μορφή  και  σε  μήκος  των  τριών  (3)  περίπου  μέτρων,  γεγονός 
που  συνεπάγεται  ότι  για  ένα  μεγάλο  μήκος  χαλκοσωλήνα  απαιτούνται 
πολλοί αρμοί στη μόνωση, οι οποίοι πρέπει να στεγανοποιούνται, ώστε να 
εμποδίζεται η επαφή του θερμού και υγρού αέρα με τον ψυχρό σωλήνα 
αναρρόφησης.

Ο  σωλήνας  από  πλαστικό  PVC  παράγεται  με  διαφορετικά  πάχη  τοι-
χώματος. Στις ψυκτικές και κλιματιστικές εγκαταστάσεις χρησιμοποιείται 
συνήθως ο τύπος C επειδή διαθέτει παχύ τοίχωμα. Οι σωλήνες αποχέτευ-
σης συμπυκνωμάτων από PVC πρέπει να στηρίζονται σε κοντινά διαστή-
ματα. Πράγματι, αυτό είναι απαραίτητο στις περιπτώσεις που ο σωλήνας 
βρίσκε¬ται σε θερμό περιβάλλον, όπως είναι μια σοφίτα ή η ταράτσα του 
κτιρίου  γιατί  τότε  το  πλαστικό  μαλακώνει  και  αρχίζει  να  κυρτώνει.  Σήμε-
ρα, οι σωλήνες από PVC χρησιμοποιούνται επίσης ως σωλήνες νερού στις 
υδρόψυκτες  ψυκτικές  εγκαταστάσεις.  Πολλές  φορές  συναντάμε  τους 
σωλήνες  αυτούς  σε  πύργους  ψύξης.  Η  βιομηχανία  πλαστικών  PVC  έχει 
μεγαλώσει τόσο πολύ, ώστε όχι μόνο να παράγει διάφορα εξαρτήματα για 
τους σωλήνες PVC, αλλά έχει αναπτύξει και μια πλήρη σειρά από βαλβίδες 
νερού, στις οποίες περιλαμβάνονται και οι στραγγαλιστικές βαλβίδες. Οι 
σωλήνες από PVC έχουν μεγάλη διάρκεια ζωής, αν ακολουθούνται οι σω-
στές διαδικασίες εγκατάστασης

Όσον αφορά τις διαστάσεις οι χαλκοσωλήνες των υδραυλικών εφαρ-
μογών προσδιορίζονται με την εσωτερική διάμετρο σε ίντσες (in) και οι 
χαλκοσωλήνες  ψυκτικών  και  κλιματιστικών  εγκαταστάσεων  προσδιορί-
ζονται με την εξωτερική διάμετρο σε ίντσες. Έτσι, αν ένας χαλκοσωλήνας 
τύπου  L  χαρακτηρίζεται  ως  σωλήνας  3/4  in,  τότε  καταλαβαίνουμε  ότι  ο 
σωλήνας αυτός μπορεί να χρησιμοποιηθεί σε υδραυλικές εφαρμογές και 
έχει εσωτερική διάμετρο 3/4 της ίντσας. Αν όμως ένας χαλκοσωλήνας εί-
ναι  τύπου  ACR  και  χαρακτηρίζεται  ως  σωλήνας  1/2  in,  τότε  ο  σωλήνας 
αυτός μπορεί να χρησιμοποιηθεί σε ψυκτικές και κλιματιστικές εγκαταστά-
σεις και έχει εξωτερική διάμετρο 1/2 της ίντσας, όπως δείχνει το επόμενο 
σχήμα 3.4.

Τέλος, όσον αφορά τη σύνδεση αρχικά των μαλακών χαλκοσωλήνων, 

αυτή μπορεί να γίνει βασικά με τους εξής τρόπους:

α)  με εκχείλωση των άκρων τους, σε συνδυασμό με βιδωτά εξαρτήμα-
τα που αντιστοιχούν στη διάμετρο των προς σύνδεση σωλήνων,

β)  με εκτόνωση του άκρου του ενός σωλήνα, όταν πρόκειται να συνδε-
θούν δύο σωλήνες με ίση διάμετρο,

γ)  με  τις  μαλακές  συγκολλήσεις  ή  κασσιτεροκολλήσεις,  οι  οποίες 
πραγματοποιούνται σε θερμοκρασία κάτω από 500°C με χρήση ενός 
ειδικού συγκολλητικού υλικού που είναι κράμα κασσιτέρου - μολύ-
βδου και

δ)  με  τις  σκληρές  συγκολλήσεις,  οι  οποίες  πραγματοποιούνται  σε 
θερμοκρασία πάνω από 500°C με χρήση οξυγόνου - ασετιλίνης και 
κραμάτων ασημιού. Οι σκληροί χαλκοσωλήνες συνδέονται με συν-
δετικά εξαρτήματα των οποίων ο τύπος εξαρτάται από την εγκατά-
σταση.

γ΄ Απαιτούμενος εξοπλισμός

1) Ρολό (κουλούρα) μαλακού χαλκοσωλήνα.

2) Ρολά μόνωσης.

3) Κόλλα στεγανοποίησης της μόνωσης.


ΕΡΓΑΣΤΗΡΙΑΚΟΣ ΟΔΗΓΟΣΑΣΚΗΣΗ 4η

48

ΕΞΑΡΤΗΜΑΤΑ

α΄ Σκοπός

Να μπορεί ο μαθητής να διακρίνει τα διάφορα εξαρτήματα σύνδεσης 
των  χαλκοσωλήνων,  να  γνωρίζει  τον  τρόπο  εφαρμογής  τους  και  να 
μπορεί να εκτελεί μια απλή σύνδεση.

β΄ Γενικά

Για να συνδεθούν οι χαλκοσωλήνες μεταξύ τους αλλά και με τις διάφορες 

συσκευές της ψυκτικής εγκατάστασης (π.χ. συμπυκνωτή, εξατμιστή) απαι-

τούνται  τα  κατάλληλα  συνδετικά  εξαρτήματα,  που  θα  πρέπει  να  έχουν 

αντίστοιχη διάμετρο με αυτή των χαλκοσωλήνων. Τα εξαρτήματα συνδέ-

ονται  με  τους  σωλήνες  είτε  με  συγκόλληση,  οπότε  ονομάζονται  κολλη-

τά,  ή  με  σπείρωμα,  οπότε  ονομάζονται  βιδωτά.  Στην  πρώτη  περίπτωση 

το εξάρτημα περνιέται και στους δύο σωλήνες και στη συνέχεια πρέπει να 

συγκολληθεί  στους  σωλήνες  με  κάποια  μέθοδο  συγκόλλησης  (π.χ.  κασ-

σιτεροκόλληση).  Στη  δεύτερη  περίπτωση  η  διαδικασία  είναι  εντελώς  δι-

αφορετική. Η βασική αρχή των βιδωτών συνδέσεων είναι να τοποθετηθεί 

ένα  τμήμα  χαλκού  (σωλήνας)  ανάμεσα  σε  δύο  ορειχάλκινες  επιφάνειες 

(εξάρτημα  και  περικόχλιο),  όπου  σφίγγεται  έτσι,  ώστε  να  δημιουργείται 

στεγανή σύνδεση. Οι βιδωτές συνδέσεις διακρίνονται σε συνδέσεις με εκ-

χείλωση  του  σωλήνα  και  σε  συνδέσεις  με  συμπίεση  του  σωλήνα.  Στην 

πρώτη περίπτωση ο σωλήνας πρέπει να έχει υποστεί αρχικά εκχείλωση, 

που  είναι  μια  διαδικασία  την  οποία  θα  αναπτύξουμε  στην  9η  άσκηση.  Ο 

χαλκός συμπιέζεται ανάμεσα στο περικόχλιο (ρακόρ) και στο σπείρωμα 

του  εξαρτήματος,  επειδή  είναι  μαλακότερο  μέταλλο,  οπότε  δημιουργεί-

ται  στεγανή  σύνδεση.  Εδώ  είναι  σημαντικό  να  ταιριάζει  η  επιφάνεια  της 

εκχείλωσης ακριβώς με την ορειχάλκινη επιφάνεια του εξαρτήματος. Το 
σφίξιμο του σωλήνα πάνω στο εξάρτημα πραγματοποιείται με ένα γαλλικό 
κλειδί ή καλύτερα με ένα ειδικό κλειδί για εκχειλωτικές συνδέσεις, όπως 
αυτό που δείχνει το σχήμα 4.1.

Οι συμπιεστές  συνδέσεις δεν απαιτούν ειδικά εργαλεία, διότι το συ-
μπιεστό  εξάρτημα  έχει  μια  κωνική,  εσωτερική  υποδοχή,  όπου  εισάγε-
ται και εδράζεται ο χάλκινος ή πλαστικός σωλήνας. Επίσης, υπάρχει και 
ένας  δακτύλιος  σύσφιξης,  ο  οποίος  τοποθετείται  γύρω  από  το  σωλήνα 
έτσι, ώστε να μπαίνει και αυτός μέσα στην υποδοχή του εξαρτήματος. Στη 
συνέχεια, καθώς βιδώνουμε το περικόχλιο (ρακόρ) πάνω στο εξωτερικό 
σπείρωμα του εξαρτήματος, προωθείται ο δακτύλιος σύσφιξης μέσα στην 
υποδοχή, οπότε συμπιέζει το χαλκοσωλήνα, δημιουργώντας στεγανότητα. 
Η διαδικασία αυτή φαίνεται στο επόμενο σχήμα 4.2. Οι συμπιεστές συνδέ-
σεις είναι δυνατόν να εφαρμοσθούν και σε πλαστικούς ή αλουμινένιους 
σωλήνες. 

Τα  κολλητά  εξαρτήματα  είναι  φθηνότερα  από  τα  βιδωτά  (επειδή  δεν 
έχουν σπείρωμα) και επομένως ελαττώνουν το συνολικό κόστος μιας εγκα-
τάστασης, ειδικά αν αυτή περιλαμβάνει πολλές συνδέσεις. Ωστόσο, υπάρ-
χουν περιπτώσεις, που η χρήση βιδωτών εξαρτημάτων είναι υποχρεωτική, 
όπως  στην  περίπτωση  που  στο  χώρο  εργασίας  υπάρχουν  σωληνώσεις 
καυσίμων (π.χ. πετρελαίου) ή στην περίπτωση που δε διατίθεται συσκευή 
οξυγόνου - ασετιλίνης για τη δημιουργία της φλόγας. Στη συνέχεια, πα-
ρουσιάζουμε τα πιο συνηθισμένα συνδετικά εξαρτήματα που είναι απαραί-
τητα σε ένα ψυκτικό.

Όπως παρατηρούμε στο σχήμα 4.3, τα βασικότερα συνδετικά εξαρτή-
ματα  είναι  οι  κοινές  και  συστολικές  μούφες,  οι  κολλητές  και  βιδωτές 
γωνίες, τα κολλητά και βιδωτά Ταυ, οι κολλητοί και βιδωτοί σταυροί και 
οι κοινοί και συστολικοί μαστοί. Φυσικά, στο εμπόριο διατίθενται και άλλα 
είδη εξαρτημάτων, τα οποία βελτιώνονται συνεχώς τόσο ως προς τα υλικά 
κατασκευής τους, όσο και ως προς το σχεδίασμό, ώστε να διευκολύνουν 
όλο και περισσότερο την εργασία των ψυκτικών.

γ΄ Απαιτούμενος εξοπλισμός

1.  Ένας χαλκοσωλήνας 1/2 in, του οποίου το άκρο έχει υποστεί εκχεί-

λωση.

2. Ένας κοινός μαστός 1/2 in μαζί με το ρακόρ.

3. Ένα κλειδί για εκχειλωτικές συνδέσεις ή ένα γαλλικό κλειδί.

ΑΣΚΗΣΗ 5η

ΕΞΟΠΛΙΣΜΟΣ ΚΑΙ ΥΛΙΚΑ ΣΥΓΚΟΛΛΗΣΗΣ ΧΑΛΚΟΣΩΛΗΝΩΝ

α΄ Σκοπός

Οι  μαθητές  να  εξοικειωθούν  με  τους  όρους  "μαλακή  και  σκληρή  συ-
γκόλληση", να γνωρίζουν τον απαιτούμενο εξοπλισμό για την πραγμα-
τοποίηση των μαλακών και σκληρών συγκολλήσεων και να μπορούν να 
ρυθμίζουν τον εξοπλισμό συγκόλληση τύπου "οξυγόνου - ασετιλίνης".

β΄ Γενικά

Όταν πρόκειται να κατασκευασθεί το δίκτυο σωληνώσεων μιας ψυκτικής 
εγκατάστασης και επομένως απαιτείται σύνδεση των σωλήνων, τότε η τα-
χύτερη και φθηνότερη μέθοδος είναι η εφαρμογή συγκολλήσεων μαζί με 
τη  χρήση  κολλητών  συνδετικών  εξαρτημάτων  (βλέπε  την  3η  άσκηση).  Η 
εργασία αυτή είναι πολύ συνηθισμένη στο επάγγελμα του ψυκτικού και γι’ 
αυτό πρέπει να γνωρίζει άριστα τις συσκευές και τα όργανα συγκολλήσε-
ων,  ώστε  να  μπορεί  να  εκτελεί  συγκολλήσεις  ανά  πάσα  στιγμή.  Συγκόλ-
ληση  είναι  η  διαδικασία  κατά  την  οποία  θερμαίνεται  η  περιοχή  επαφής 
των  προς  σύνδεση  σωλήνων,  οι  οποίοι  ονομάζονται  βασικά  μέταλλα.  Η 
θέρμανση αυτή γίνεται μέχρι τη θερμοκρασία, όπου λιώνει το μέταλλο που 
θα  προστεθεί,  ώστε  να  γίνει  η  μόνιμη  σύνδεση  και  το  οποίο  ονομάζεται 
μέταλλο κόλλησης. Καθώς το μέταλλο κόλλησης λιώνει, μπαίνει μέσα στο 
διάκενο που σχηματίζουν τα δύο προς συγκόλληση βασικά μέταλλα, απορ-
ροφάται μέσα στους πόρους του βασικού μετάλλου και προσκολλάται σε 
όλες  τις  επιφάνειες,  δημιουργώντας  μια  μόνιμη  σύνδεση.  Η  διαδικασία 
αυτή διευκρινίζεται στο σχήμα 5.1.

Οι  συγκολλήσεις  που  χρησιμοποιούνται  στις  ψυκτικές  (αλλά  και  στις 
κλιματιστικές)  εγκαταστάσεις  διακρίνονται  σε  μαλακές  και  σκληρές  συ-
γκολλήσεις.

Οι μαλακές συγκολλήσεις ή κασσιτεροκολλήσεις πραγματοποιούνται 
σε  θερμοκρασίες  κάτω  από  450°C  με  χρήση  κραμάτων  κασσιτέρου  - 
μολύβδου σε διάφορες αναλογίες, ενώ οι σκληρές συγκολλήσεις πραγ-
ματοποιούνται  σε  θερμοκρασίες  πάνω  από  500°C  με  χρήση  κραμάτων 
ασημιού  (αργύρου),  οπότε  ονομάζονται  ασημοκολλήσεις,  ή  με  χρήση 
ράβδων  αλουμινίου,  οπότε  λέγονται  αλουμινοκολλήσεις.  Μια  πολύ  συ-
νηθισμένη  κασσιτεροκόλληση  είναι  η  λεγόμενη  50-50,  όπου  η  κόλληση 
(το συγκολλητικό υλικό) αποτελείται από κράμα με περιεκτικότητα 50% σε 
κασσίτερο και 50% σε μόλυβδο. Αυτό το είδος συγκόλλησης χρησιμοποι-
είται κυρίως σε σωλήνες νερού, όπως είναι οι σωλήνες αποχέτευσης των 
συμπυκνωμάτων  της  εγκατάστασης  στους  οποίους  η  πίεση  είναι  χαμη-
λή.  Παλαιότερα,  χρησιμοποιούνταν  στους  σωλήνες  χαμηλής  πίεσης  ορι-
σμένων ψυκτικών εγκαταστάσεων που λειτουργούσαν με το ψυκτικό μέσο 
R-12. Σήμερα, δεν εφαρμόζεται, επειδή αποδείχθηκε ότι ο μόλυβδος (το 
μολύβι) αποσυντίθετο, οπότε προκαλούνταν συχνά διαρροές ψυκτικού.

Ένα  άλλο  είδος  κασσιτεροκόλλησης  είναι  η  λεγόμενη  95-5,  όπου 
η  κόλληση  αποτελείται  από  κράμα  95%  κασσιτέρου  και  5%  αντιμονίου. 
Αυτή  η  συγκόλληση  μπορεί  να  αντέχει  σε  υψηλότερες  πιέσεις,  απαιτεί 
λιγότερη  θερμότητα  και  εφαρμόζεται  ευρέως  στους  χαλκοσωλήνες  ψυ-
κτικού ρευστού. Το μοναδικό μειονέκτημα της κασσιτεροκόλλησης 95-5 
είναι ότι γίνεται πολύ ρευστή κατά τη θέρμανσή της. Επομένως, αν ένας 
σύνδεσμος πρέπει να γεμίσει με αυτή την κόλληση, τότε δημιουργούνται 
δυσκολίες λόγω της μεγάλης ρευστότητας.

Όσον αφορά τις ασημοκολλήσεις θεωρούνται οι ποιοτικά κορυφαίες 
στις ψυκτικές και κλιματιστικές εγκαταστάσεις. Τα χρησιμοποιούμενα είδη 
συγκολλητικού υλικού είναι κυρίως δύο: 

Το ένα είναι κράμα 45% ασημιού, 15% χαλκού 16%, ψευδάργυρου, 24% 
καδμίου και χρησιμοποιείται για συγκόλληση τόσο των σιδηρούχων, όσο 
και των μη σιδηρούχων μετάλλων. Το άλλο είδος συγκολλητικού υλικού 
είναι  κράμα  5%  ασημιού,  6%  φωσφόρου,  89%  χαλκού  και  χρησιμοποι-
είται σε σχεδόν όλες τις περιπτώσεις συγκολλήσεων στις εγκαταστάσεις 
ψύξης. Η υψηλή ποιότητα των ασημοκολλήσεων οφείλεται στη μεγάλη πε-
ριεκτικότητα του συγκολλητικού υλικού σε ασήμι (άργυρο), γεγονός που 
το  κάνει  να  ρέει  εύκολα  και  να  γεμίζει  εντελώς  όλους  τους  χώρους  της 
περιοχής σύνδεσης

Τέλος, η αλουμινοκόλληση χρησιμοποιείται για τις συγκολλήσεις σω-
λήνων  αλουμινίου  και  κυρίως  των  εξατμιστών  των  οικιακών  ψυγείων.  Οι 
σωλήνες αλουμινίου αντικατέστησαν τους σωλήνες χαλκού σε ορισμένες 
ψυκτικές εγκαταστάσεις κάποια εποχή στο παρελθόν γιατί η τιμή του χαλ-
κού είχε αυξηθεί υπερβολικά.

Από τα προηγούμενα προκύπτει ότι για να πραγματοποιηθεί μια οποια-
δήποτε συγκόλληση απαιτείται να υπάρχει μια πηγή θερμότητας. Η θερ-
μότητα αυτή παράγεται είτε με καύση αέρα - ασετιλίνης, όταν πρόκειται 
για μαλακές συγκολλήσεις ή με καύση οξυγόνου - ασετιλίνης, όταν πρό-
κειται  για  σκληρές  συγκολλήσεις  (απαιτούμενη  θερμοκρασία  πάνω  από 
500°C ).

Στις συγκολλήσεις αέρα - ασετιλίνης χρησιμοποιείται απλώς και μόνο 
ο αέρας για την καύση της ασετιλίνης, οπότε δημιουργείται φλόγα με αρ-
κετά  υψηλή  θερμοκρασία  (πάντως  κάτω  από  500  C),  ώστε  να  λιώνει  το 
συγκολλητικό υλικό. Υπάρχουν αρκετά αέρια που με την καύση τους δη-
μιουργούν θερμή φλόγα, όπως είναι το προπάνιο, το βουτάνιο, το φυσικό 
αέριο κ.λπ. Ωστόσο, οι ψυκτικοί χρησιμοποιούν σχεδόν αποκλειστικά την 
ασετιλίνη,  επειδή  δημιουργεί  τις  υψηλότερες  θερμοκρασίες.  Αυτό  οφεί-
λεται αφενός στο ότι η ασετιλίνη έχει μεγάλη θερμογόνο δύναμη (54470 
kJ/kg) και αφετέρου στο ότι είναι δυνατόν να καίγονται σχετικά μεγάλες 
ποσότητες σε μικρό χρόνο (καίγεται με μεγάλη ταχύτητα). Η ασετιλίνη έχει 
χημικό τύπο C2H2, η επιστημονική της ονομασία είναι ακετυλένιο και παρά-
γεται από το ανθρακασθέστιο (CaC2), όταν αντιδρά με το νερό. Η μονάδα 
αέρα - ασετιλίνης αποτελείται από το δοχείο της αέριας ασετιλίνης, ένα 
ρυθμιστή και το φλόγιστρο, όπως δείχνουν τα σχήματα 5.2 και 5.3. 

Το δοχείο ή φιάλη της ασετιλίνης είναι από ανθεκτικό χάλυβα και πε-
ριέχει ακετόνη και μια πορώδη μάζα που αποτελείται από ελαφρόπετρα 
και ειδικά επεξεργασμένο ξυλάνθρακα και μοιάζει στη μορφή με σφουγ-
γάρι. Η ακετόνη έχει την ικανότητα να διαλύει (απορροφά) μεγάλες ποσό-
τητες ασετιλίνης. Οι φιάλες γεμίζουν με ασετιλίνη υπό πίεση περίπου 15 
bar. Αυτή είναι και η μέγιστη δυνατή πίεση αποθήκευσης, επειδή πάνω από 
αυτή  η  ασετιλίνη  θα  εκραγεί.  Πρακτικά  υπολογίζεται,  ότι  στις  συνθήκες 
αυτές μια φιάλη των 40 λίτρων (It) μπορεί να αποθηκεύει 5,2 έως 5,7 κυ-
βικά μέτρα ασετιλίνης (σε κανονικές ατμοσφαιρικές συνθήκες). Βέβαια, οι 
ψυκτικοί χρησιμοποιούν συχνά μικρότερες και ελαφρότερες φιάλες, ειδι-
κά όταν πρέπει να εκτελέσουν επισκευές σε ταράτσες ψηλών κτιρίων. Να 
σημειώσουμε εδώ ότι οι φιάλες ασετιλίνης πρέπει να τοποθετούνται πάντα 
σε κατακόρυφη θέση. Στο εμπόριο διατίθενται φιάλες ασετιλίνης σε διά-
φορα μεγέθη και φέρουν τις απαιτούμενες βαλβίδες ασφαλείας. Όλα τα 
εξαρτήματα  των  φιαλών  έχουν  αριστερόστροφα  σπειρώματα.  Συνεπώς, 
όταν τα εξαρτήματα αυτά συνδέονται με το φλόγιστρο, πρέπει να προσέ-
χουμε, ώστε να βιδώνονται σωστά.

Ο ρυθμιστής  της  πίεσης χρησιμοποιείται για να ελαττώνει την πίεση 
στο εσωτερικό της φιάλης, ώστε να παραμένει κάτω από 15 bar. Αποτε-
λείται από ένα απλό μεταλλικό μανόμετρο, το οποίο δείχνει την πίεση λει-
τουργίας που υπάρχει μεταξύ φλόγιστρου και ακροφυσίου. Η πίεση αυτή 
μπορεί να ρυθμίζεται με περιστροφή του ρυθμιστικού κομβίου που βρί-
σκεται μπροστά από το ρυθμιστή της πίεσης.

Για  τη  μονάδα  αέρα  -  ασετιλίνης,  που  φαίνεται  στο  σχήμα  5.2,  διατί-
θενται διάφορα μεγέθη φλόγιστρων. Στις συγκολλήσεις σωλήνων μικρής 
διαμέτρου χρησιμοποιούνται τα μικρότερα φλόγιστρα (με μικρή διάμετρο 
χείλους), ενώ τα μεγαλύτερα χρησιμοποιούνται για τις συγκολλήσεις σω-
λήνων μεγάλης διαμέτρου. Αν απαιτείται μεγάλη θερμική ισχύς τότε χρη-
σιμοποιείται  ένα  φλόγιστρο  με  στόμιο  (ακροφύσιο)  υψηλής  ταχύτητας, 
όπως αυτό που φαίνεται στο σχήμα 5.3. 

Ο  εξοπλισμός  οξυγόνου  -  ασετιλίνης  χρησιμοποιείται  αποκλειστικά 
στις σκληρές συγκολλήσεις που οι ψυκτικοί ονομάζουν συνήθως οξυγο-
νοκολλήσεις. Εδώ ο αέρας αντικαθίσταται από το καθαρό οξυγόνο, επει-
δή η ασετιλίνη δημιουργεί φλόγα πολύ υψηλής θερμοκρασίας (3100°C), 
καίγεται με καθαρό οξυγόνο. Ο εξοπλισμός αυτός διαφέρει σημαντικά από 
τον εξοπλισμό αέρα-ασετιλίνης, είναι δηλαδή πιο πολύπλοκος και αποτε-
λείται από δύο κυλίνδρους (ένα για το οξυγόνο και ένα για την ασετιλίνη), 
δύο ρυθμιστές πίεσης (ένα για το οξυγόνο και ένα για την ασετιλίνη), σω-
λήνες, συνδετικά μέσα, βαλβίδες ασφαλείας, φλόγιστρα και ακροφύσια, 
όπως δείχνουν τα σχήματα 5.4 και 5.5.

Η  φιάλη  του  οξυγόνου  έχει  πίεση  150  bar  περίπου  σε  θερμοκρασία 
20°C. Η πίεση αυτή φυσικά μεταβάλλεται με τη θερμοκρασία. Για να μην 
αναπτύσσονται λοιπόν υπερβολικές πιέσεις που θα προκαλούσαν έκρηξη, 
υπάρχει  ένας  ανακουφιστικός  μηχανισμός  ασφαλείας  μέσα  στη  βαλβίδα 
της φιάλης του οξυγόνου. Επίσης, μεγάλος κίνδυνος εκρήξεων υπάρχει, 
όταν  αναμειχθούν  ανεξέλεγκτα  ποσότητες  οξυγόνου  με  ασετιλίνη.  Για 
να εξαλειφθεί αυτός ο κίνδυνος κατά τη διάρκεια της οξυγονοκόλλησης 
υπάρχουν  οι  ρυθμιστές  πίεσης  που  ονομάζονται  επίσης  μανομετρικοί 
εκτονωτές (βλέπε το σχήμα 5.4).

Ο ρυθμιστής της φιάλης οξυγόνου συνδέεται με το κλείστρο της φι-
άλης  και  έχει  σκοπό  να  διατηρεί  σταθερή  την  πίεση  λειτουργίας  μέσα 
στο σωλήνα προσαγωγής του οξυγόνου, ανεξάρτητα από την πίεση που 
επικρατεί μέσα στη φιάλη οξυγόνου. Ο ρυθμιστής αυτός έχει χρώμα μπλε 
ή πράσινο και ο τρόπος σύνδεσής του φαίνεται στο επόμενο σχήμα 5.6.

Όπως δείχνει το σχήμα 5.6, ο ρυθμιστής της πίεσης του οξυγόνου δια-
θέτει δύο μανόμετρα εκ των οποίων το ένα μετρά την πίεση του οξυγόνου 
μέσα στη φιάλη, ενώ το άλλο μετρά τη μειωμένη πίεση του οξυγόνου που 
οδηγείται στο φλόγιστρο (καυστήρα). Το μανόμετρο υψηλής πίεσης έχει 
κλίμακα με υποδιαιρέσεις από 0 έως 300 bar, ενώ το μανόμετρο χαμηλής 
πίεσης έχει υποδιαιρέσεις από 0 έως 30 bar. Επίσης, ο ρυθμιστής πίεσης 
του οξυγόνου έχει ένα περιστρεφόμενο ρυθμιστικό κομβίο, το οποίο όταν 
περιστρέφεται στα αριστερά, κλείνει η βαλβίδα του οξυγόνου και διακό-
πτεται η ροή του οξυγόνου προς το φλόγιστρο, ενώ όταν περιστρέφεται 
προς τα δεξιά, ανοίγει η βαλβίδα και επιτρέπει τη ροή του οξυγόνου προς 
το φλόγιστρο.

Η φιάλη της ασετιλίνης έχει και αυτή το δικό της ρυθμιστή πίεσης (μα-
νομετρικό εκτονωτή), ο οποίος όμως συνδέεται με διαφορετικό τρόπο με 
τη φιάλη και συγκεκριμένα μέσω ενός ειδικού σφιχτήρα, όπως δείχνει το 
επόμενο σχήμα 5.7. 

Όπως φαίνεται στο σχήμα 5.7, ο ρυθμιστής πίεσης της ασετιλίνης έχει 
και αυτός δύο μανόμετρα χρώματος κίτρινου ή πράσινου. Το ένα μανό-
μετρο μετρά την πίεση μέσα στη φιάλη της ασετιλίνης και έχει κλίμακα 
με υποδιαιρέσεις από 0 έως 30 bar, ενώ το άλλο μετρά τη μειωμένη πίεση 
της ασετιλίνης που κατευθύνεται στο φλόγιστρο και έχει υποδιαιρέσεις 
από 0 έως 5 bar.

Οι ρυθμιστές πίεσης συνδέονται με τα φλόγιστρα μέσω των κατάλλη-
λων  ελαστικών  σωλήνων.  Οι  σωλήνες  του  οξυγόνου  έχουν  διαφορετική 
διάμετρο και χρώμα από τους σωλήνες της ασετιλίνης. Έτσι, οι σωλήνες 
οξυγόνου έχουν χρώμα μπλε ή πράσινο, ενώ οι σωλήνες της ασετιλίνης 
έχουν χρώμα κίτρινο και μερικές φορές κόκκινο.

Το φλόγιστρο (βλέπε το βέλος στο σχήμα 5.5α) έχει σκοπό να αναμει-
γνύει την ασετιλίνη με το οξυγόνο στην επιθυμητή αναλογία και να διατηρεί 
αυτή την αναλογία σε ολόκληρο το διάστημα της συγκόλλησης. Η ταχύ-
τητα εξόδου του μίγματος πρέπει να είναι μεγαλύτερη από την ταχύτητα 
μετάδοσης  της  φλόγας,  ώστε  να  μη  μεταδοθεί  η  καύση  στο  εσωτερικό 
του φλόγιστρου. Τα φλόγιστρα κατασκευάζονται συνήθως από ορείχαλκο 
ή από ελαφρά μέταλλα, ώστε να είναι ελαφρά. Συνήθως, ένα τμήμα του 
φλόγιστρου κατασκευάζεται από ορείχαλκο και τα υπόλοιπα από ελαφρά 
μέταλλα.  Το  ακροφύσιο  ή  μπεκ  του  φλόγιστρου  (βλέπε  το  σχήμα  5.5β) 
είναι κατασκευασμένο από χαλκό. Για να μπορέσουμε να έχουμε φλόγες 
διαφόρων εντάσεων με το ίδιο φλόγιστρο, ώστε να συγκολλούμε χαλκο-
σωλήνες διαφορετικού πάχους, χρησιμοποιούμε διάφορα μπεκ. Συνήθως, 
κάθε καυστήρας συνοδεύεται από 5 έως 7 μπεκ. Τα μεγέθη των μπεκ χα-
ρακτηρίζονται  από  την  κατανάλωση  ασετιλίνης.  Κάθε  μπεκ  γράφει  την 
κατανάλωση της ασετιλίνης σε λίτρα ανά ώρα (lt/h). Γ ια παράδειγμα, το 
μπεκ που αναγράφει τον αριθμό 300 θα καταναλώνει 300 λίτρα ανά ώρα. 
Τέλος,  υπενθυμίζουμε  ότι  η  παροχή  οξυγόνου  και  ασετιλίνης  ρυθμίζεται 
από τις αντίστοιχες δικλίδες και παραμένει σταθερή κατά τη διάρκεια της 
οξυγονοκόλλησης.

γ΄ Απαιτούμενος εξοπλισμός

1) Μια φιάλη ασετιλίνης.

2) Μια φιάλη οξυγόνου.

3)  Ένας μανομετρικός εκτονωτής για τη φιάλη οξυγόνου μαζί με το σω-

λήνα προαγωγής του οξυγόνου.

4)  Ένας  μανομετρικός  εκτονωτής  για  τη  φιάλη  ασετιλίνης  μαζί  με  το 

σωλήνα προσαγωγής της ασετιλίνης.

5) Ένα γαλλικό κλειδί.

6)  Ένα ειδικό κλειδί για το άνοιγμα και κλείσιμο των βαλβίδων των φια-

λών.

7) Ένα φλόγιστρο οξυγόνου - ασετιλίνης.

8) Ένα μπεκ (ακροφύσιο) για το φλόγιστρο.

9) Ένα μέσον για τη δημιουργία σπινθήρα.

δ΄ Πορεία

Μέθοδος για το άνοιγμα της συσκευής οξυγόνου - ασετιλίνης

1ο:  Ελέγξτε αν οι μανομετρικοί εκτονωτές είναι καθαροί, δηλ. δεν έχουν 

βρωμιές και λάδια

2ο:  Ανοίξτε λίγο τη βαλβίδα της φιάλης ασετιλίνης, ώστε να καθαρίσει από 
τα σωματίδια που πιθανώς να έχουν επικαθίσει πάνω της, χρησιμοποι-
ώντας το ειδικό κλειδί και προσέχοντας πολύ να μην υπάρχει φλόγα 
κοντά στη φιάλη.

3ο: Επαναλάβατε το προηγούμενο βήμα για τη φιάλη του οξυγόνου.

4ο:  Συνδέστε το μανομετρικό εκτονωτή με τη φιάλη οξυγόνου, χρησιμο-

ποιώντας το γαλλικό κλειδί και βιδώνοντας δεξιόστροφα

5ο:  Συνδέστε το μανομετρικό εκτονωτή με τη φιάλη ασετιλίνης και πάλι με 

το γαλλικό κλειδί.

6ο:  Συνδέστε το σωλήνα οξυγόνου χρώματος μπλε ή πράσινου με το μα-
νομετρικό  εκτονωτή,  χρησιμοποιώντας  το  γαλλικό  κλειδί  και  βιδώνο-
ντας δεξιόστροφα.

7ο:  Συνδέστε  το  άλλο  άκρο  του  σωλήνα  οξυγόνου  με  τη  χειρολαβή  του 

φλόγιστρου (καυστήρα).

8ο:  Συνδέστε το σωλήνα ασετιλίνης χρώματος κίτρινου ή κόκκινου με το 
μανομετρικό εκτονωτή, χρησιμοποιώντας πάλι το γαλλικό κλειδί και βι-
δώνοντας αριστερόστροφα.

9ο:  Συνδέστε το άλλο άκρο του σωλήνα ασετιλίνης με τη χειρολαβή του 

φλόγιστρου,

10ο: Ελέγξτε αν είναι κλειστά τα ρυθμιστικά κουμπιά του φλόγιστρου.

11ο:  Ελέγξτε  αν  τα  μανόμετρα  των  μανομετρικών  εκτονωτών  δίνουν  έν-
δειξη μηδέν και αν αυτό δεν συμβαίνει, τότε γυρίστε τα ρυθμιστικά 
κουμπιά των μανομετρικών εκτονωτών προς τα αριστερά.

12ο:  Ανοίξτε τη βαλβίδα της φιάλης ασετιλίνης, περιστρέφοντας το ειδικό 

κλειδί κατά μια πλήρη στροφή.

13ο:  Ανοίξτε πλήρως τη βαλβίδα της φιάλης οξυγόνου, περιστρέφοντας 

το ειδικό κλειδί προς τα αριστερά.

14ο:  Περιστρέψτε  προς  τα  δεξιά  το  ρυθμιστικό  κουμπί  του  μανομετρικού 
εκτονωτή της ασετιλίνης, μέχρις ότου το μανόμετρο δείξει πίεση 1 bar.

15ο:  Περιστρέψτε προς τα δεξιά το ρυθμιστικό κουμπί του μανομετρικού 
εκτονωτή του οξυγόνου, μέχρις ότου το μανόμετρο δείξει πίεση 2,5 
bar.

16ο:  Ανοίξτε τη βαλβίδα ασετιλίνης που υπάρχει στη χειρολαβή του φλό-
γιστρου, περιστρέφοντας το κουμπί κατά μισή περίπου στροφή προς 
τα αριστερά.

17ο: Ανάψτε το φλόγιστρο με το μέσον δημιουργίας φλόγας.

18ο:  Ανοίξτε τη βαλβίδα για το οξυγόνο που υπάρχει στη χειρολαβή του 
φλόγιστρου και ρυθμίστε την παροχή του οξυγόνου ώστε η αναλογία 
των αερίων να είναι 1:1 και να δημιουργηθεί ουδέτερη φλόγα.

19ο:  Περιστρέψτε το ρυθμιστικό κουμπί οξυγόνου που βρίσκεται στη χει-
ρολαβή του φλόγιστρου εντελώς προς τα δεξιά έτσι, ώστε να διακο-
πεί η παροχή του οξυγόνου προς το μπεκ.

20ό: Επαναλάβατε το ίδιο για το ρυθμιστικό κουμπί της ασετιλίνης.

21ο:  Κλείστε τη βαλβίδα της φιάλης ασετιλίνης, περιστρέφοντας το στέ-
λεχος της βαλβίδας εντελώς προς τα δεξιά με το ειδικό κλειδί για τις 
φιάλες.

22ο: Επαναλάβατε ακριβώς το ίδιο για τη βαλβίδα της φιάλης οξυγόνου.

23ο:  Περιστρέψτε προς τα αριστερά τα ρυθμιστικά κουμπιά των μανομε-
τρικών εκτονωτών, ώστε να ελαττώσετε την πίεση στα ελατήρια των 
εκτονωτών.

24ο:  Ανοίξτε τα κουμπιά παροχής οξυγόνου και ασετιλίνης που βρίσκονται 
στη χειρολαβή του φλόγιστρου και ελέγξτε την πλήρη εκκένωση των 
σωλήνων, παρατηρώντας αν έχει μηδενισθεί η πίεση στα μανόμετρα.

25ο:  Μόλις μηδενισθούν οι ενδείξεις των μανομέτρων, κλείστε τα κουμπιά 

που βρίσκονται στη χειρολαβή του φλόγιστρου και

26ο:  Βάλτε τα κλειδιά και τις συσκευές που χρησιμοποιήσατε στη σωστή 

τους θέση. 

δ΄ Πορεία

1ο:  Παίρνουμε το χαλκοσωλήνα με το εκχειλωμένο άκρο και περνάμε 

το ρακόρ από το άλλο άκρο του σωλήνα.

2ο:  Τοποθετούμε το μαστό πάνω στο εκχειλωμένο άκρο, προσέχοντας 
να ταιριάζει η χάλκινη επιφάνεια εκχείλωσης απόλυτα με την αντί-
στοιχη ορειχάλκινη επιφάνεια έδρασης του μαστού.

3ο: Βιδώνουμε το ρακόρ πάνω στο σπείρωμα του μαστού.

4ο:  Σφίγγουμε  το  ρακόρ  με  το  κλειδί,  συγκρατώντας  ταυτόχρονα  το 

σωλήνα.

ΣΗΜΕΙΩΣΗ

Αν ο σωλήνας έχει υποστεί ρηχή εκχείλωση, τότε η σύνδεση είναι χαλαρή 
με αποτέλεσμα να υπάρχει κίνδυνος διαρροής.

ΑΣΚΗΣΗ 6η

ΣΤΕΓΑΝΟΠΟΙΗΣΗ

α΄ Σκοπός

Οι μαθητές να εξοικειωθούν με τον έλεγχο της στεγανότητας των ενώ-

σεων (μονίμων ή λυόμενων) των σωληνώσεων.

Β΄ Γενικά

Εφαρμογή των γνώσεων από τις ασκήσεις 3,4,5.

Κατασκευή  εξαρτήματος  (μικρού  υδραυλικού  δικτύου)  προσαρμογή 
μανομέτρου και εξάσκηση υψηλής πίεσης για τη διαπίστωση της διατήρη-
σής της και την πιστοποίηση της στεγανότητας

γ΄ Απαιτούμενος εξοπλισμός

  1)  Μια φιάλη αέρα ή συμπιεστής αέρα.

  2)  Ένα μανόμετρο.

  3)  Ένα γαλλικό κλειδί.

  4)   Ένα ειδικό κλειδί για το άνοιγμα και κλείσιμο των βαλβίδων των φια-

λών.

  5)  Ένα φλόγιστρο οξυγόνου - ασετιλίνης.

  6)  Ένα μπεκ (ακροφύσιο) για το φλόγιστρο.

  7)  Ένα μέσο για τη δημιουργία σπινθήρα.

  8)  Μια φιάλη ασετιλίνης.

  9)  Μια φιάλη οξυγόνου.

 10)   Ένας μανομετρικός εκτονωτής για τη φιάλη οξυγόνου μαζί με το σω-

λήνα προαγωγής του οξυγόνου.

 11)   Ένας μανομετρικός εκτονωτής για τη φιάλη ασετιλίνης μαζί με το σω-

λήνα προσαγωγής της ασετιλίνης.

 12)  Κόφτης χαλκοσωλήνων.

 13)  Ξύστρα.

 14)  Συσκευή εκτόνωσης και εκχείλωσης σωληνώσεων.

 15)  Υλικό συγκόλλησης (για μαλακή και σκληρή κόλληση).

δ΄ Πορεία

1ο: Μέτρηση και κοπή τεμαχίων από χαλκοσωλήνα.

2ο: Καθαρισμός αυτών.

3ο: Εκτόνωση και εκχείλωση όπου απαιτείται.

4ο: Καθαρισμός θέσεων συγκόλλησης.

5ο: Ολοκλήρωση μαλακής και σκληρής συγκόλλησης.

6ο: Προσαρμογή μανομέτρου.

7ο: Τοποθέτηση αντεπίστροφης βαλβίδας.

8ο: Φόρτιση του δικτύου με πεπιεσμένο αέρα.


ΑΣΚΗΣΗ 7η

ΧΑΛΚΟΣΩΛΗΝΕΣ - ΞΕΤΥΛΙΓΜΑ ΜΑΛΑΚΩΝ ΧΑΛΚΟΣΩΛΗΝΩΝ

α΄ Σκοπός

Σκοπός της άσκησης αυτής είναι να γνωρίσουν οι σπουδαστές τα διά-
φορα είδη χαλκοσωλήνων καθώς επίσης και το σωστό τρόπο ξετυλίγ-

ματος του μαλακού χαλκοσωλήνα.

β΄ Γενικά

Σήμερα ο χαλκοσωλήνας χρησιμοποιείται σε μεγάλο βαθμό σε κάθε κλιμα-

τιστική ή ψυκτική εγκατάσταση και οπωσδήποτε σε αρκετές περιπτώσεις 

χρησιμοποιούνται σιδηροσωλήνες και σωλήνες αλουμινίου. Τα κυριότερα 

πλεονεκτήματα του χαλκοσωλήνα είναι τα παρακάτω:

•  Ευχέρεια και ταχύτητα ετοιμασίας και τοποθέτησης εξαιτίας της πλα-

στικότητας του μετάλλου.

•  Μεγάλη αντοχή στην οξείδωση.

•  Καλή συμπεριφορά έναντι όλων σχεδόν των οικοδομικών υλών.

•  Εύκολη συναρμολόγηση με εξαρτήματα συγκολλούμενα με το τριχο-

ειδές φαινόμενο.

•  Δυνατότητα προκατασκευής.

•  Αντοχή σε υψηλές εσωτερικές πιέσεις, πράγμα που επιτρέπει τη χρη-

σιμοποίηση σωλήνων με λεπτά τοιχώματα (πίνακας 7.1).

Γενικά,  οι  χαλκοσωλήνες  στο  εμπόριο  παραδίδονται  σε  ευθύγραμμα 

μήκη (βέργες) ή σε μορφή κουλούρας (coils) (σχήμα 7.1).

Οι  σωλήνες  σε  ευθύγραμμα  μήκη  παραδίδονται  συνήθως  σε  σκληρή 

κατάσταση, πράγμα που τους δίδει μεγάλη αντοχή στην κρούση, δυσκολία 

στην κάμψη και ωραία εμφάνιση. Η διατομή των σωλήνων σε ευθύγραμμα 

δέματα είναι τελείως στρογγυλή και η σύνδεσή τους με εξαρτήματα γίνε-

ται χωρίς διόρθωση των άκρων τους.

Οι χαλκοσωλήνες με μορφή κουλούρας παραδίδονται συνήθως με δι-
άμετρο εξωτερική μέχρι 28 mm. Το μήκος τους μπορεί να φτάσει τα 45 m 
(ανάλογα με τη διάμετρο). Η διατομή του σωλήνα που παραδίδεται σε κου-
λούρα είναι δυνατόν να είναι οβάλ εξαιτίας της περιέλιξης και εκτύλιξης.

γ΄ Απαιτούμενος εξοπλισμός

1. Χαλκοσωλήνες σε κουλούρες διαφόρων διαμέτρων.

2. Πάγκος εργασίας.

δ΄ Πορεία

1ο:  Υπολογίστε το μήκος του σωλήνα που θα χρησιμοποιήσετε.

2ο:  Τοποθετήστε  την  κουλούρα  του  χαλκοσωλήνα  πάνω  σε  πάγκο  ή 

στο πάτωμα1.

3ο:  Κρατώντας με το ένα χέρι την εξωτερική άκρη της κουλούρας ξετυ-

λίξτε το μήκος που έχετε υπολογίσει περίπου.

1   Στον πάγκο ή στο πάτωμα δε θα πρέπει να υπάρχουν ξένα αντικείμενα στα οποία αν πιε-

σθεί ο χαλκοσωλήνας είναι δυνατόν να παραμορφωθεί


ΑΣΚΗΣΗ 8η

ΚΟΠΗ ΚΑΙ ΚΑΘΑΡΙΣΜΟΣ ΤΩΝ ΑΚΡΩΝ ΧΑΛΚΟΣΩΛΗΝΩΝ

α΄ Σκοπός

Σκοπός της άσκησης αυτής είναι να γνωρίσουν οι σπουδαστές τα διά-
φορα εργαλεία κοπής και καθαρισμού του άκρου χαλκοσωλήνων και το 
σωστό χειρισμό τους για την κοπή ενός χαλκοσωλήνα.

β΄ Γενικά

Ο πιο σωστός τρόπος για την κοπή των χαλκοσωλήνων είναι με ειδικά κο-
πτικά εργαλεία (σωληνοκόφτες) (σχήμα 8.1).

Ξύστρα γρεζιού

Ρυθμιστής μαχαιριού
(κουμπί)

Κύλινδροι

Μαχαίρι

Τα  εργαλεία  αυτά  επιτρέπουν  το  κόψιμο  του  χαλκοσωλήνα  γρήγορα 
και  χωρίς  την  ανάγκη  χρησιμοποίησης  της  μέγγενης.  Οι  σωληνοκόφτες 
έχουν  ημικυκλικό  σχήμα  ώστε  να  περνά  μέσα  ο  σωλήνας  που  θα  κοπεί, 
όπως φαίνεται στο σχήμα 8.1.

Στο ένα άκρο του ημικυκλίου και προς το εσωτερικό είναι προσαρμο-
σμένοι δύο κύλινδροι για να γυρίζει ο σωληνοκόφτης το σωλήνα που πρό-
κειται να κοπεί.

Στο  άλλο  άκρο  του  ημικυκλίου  προσαρμόζεται  κατάλληλα  άξονας  με 
σπείρωμα, που είναι ρυθμιστής του μαχαιριού που τοποθετείται στην άκρη 
του σπειρώματος (σχήμα 8.1).

Ο σωληνοκόφτης χαρακτηρίζεται από την ικανότητα κοπής των διατο-
μών των χαλκοσωλήνων που μπορεί να κόψει. Π.χ., από 6mm (1/4'') έως 
20mm (3/4'') ή από 10mm (3/8'') έως 40mm (1 1/2'').

Εκτός από τους σωληνοκόφτες μπορεί να χρησιμοποιηθεί το μεταλλο-
πρίονο ή το δισκοπρίονο μόνο εφόσον δεν είναι δυνατή η χρήση σωληνο-
κόφτη.

Σε κάθε περίπτωση κοπής, τα κοπτικά εργαλεία πρέπει να βρίσκονται 

σε άριστη κατάσταση για να αποφύγουμε κοπή κακής ποιότητας.

γ΄ Απαιτούμενος εξοπλισμός

1. Σωληνοκόφτης.

2. Ξύστρα καθαρισμού (σχήμα 8.2).

3. Κουλούρα χαλκοσωλήνα.

4. Πίρος και δακτύλιος διαμετρήσεως (σχήμα 8.3).

Σχήμα 8.2 Ξύστρα καθαρισμού  

Σχήμα 8.3 Εργαλείο εκτόνωσης

δ΄ Πορεία

1ο:  Ξετυλίξτε το σωστό μήκος του χαλκοσωλήνα ακολουθώντας την πο-

ρεία που δίνει η άσκηση 7.

2ο:  Τοποθετήστε το χαλκοσωλήνα στο σωληνοκόφτη και σφίξτε μέχρι να 

‘ρθει το μαχαίρι σε επαφή με το σωλήνα.

3ο:  Περιστρέψτε τον κόφτη γύρω από το σωλήνα και σε κάθε περιστροφή 
σφίξτε το ρυθμιστή του μαχαιριού του κόφτη κατά το 1/4 τη στροφής 
περίπου.  Μη  σφίξετε  το  μαχαίρι  περισσότερο  από  1/4  της  στροφής, 
διότι θα παραμορφώσετε το σωλήνα και θα αποτύχει η κοπή.

4ο:  Συνεχίστε να περιστρέφετε τον κόφτη μέχρι ο σωλήνας να κοπεί τε-

λείως.

5ο:  Κρατήστε το κομμάτι του κομμένου σωλήνα με το άκρο προς τα κάτω 

και αφαιρέστε με την ξύστρα το γρέζι από την επιφάνεια κοπής.

6ο:  Ελέγξτε την εσωτερική και εξωτερική διάμετρο του σωλήνα εις το ση-

μείο κοπής με διαμετρικό πίρο και δακτύλιο.

7ο:  Ταπώστε  το  ελεύθερο  άκρο  του  σωλήνα  της  κουλούρας  στο  σημείο 

8ο:  Επαναλάβατε την παραπάνω εργασία μέχρι να πετύχετε κοπή καλής 

ποιότητας.

ΑΣΚΗΣΗ 9η

ΚΑΜΨΗ ΧΑΛΚΟΣΩΛΗΝΩΝ (ΜΕ ΚΟΥΡΜΠΑΔΟΡΟ)

α΄ Σκοπός

Σκοπός της άσκησης αυτής είναι να γνωρίσουν οι σπουδαστές τα διά-
φορα εργαλεία κάμψης και τη σωστή χρήση τους για τη διαμόρφωση 
χαλκοσωλήνων.

β΄ Γενικά

Όταν δε χρησιμοποιούμε εξαρτήματα (γωνίες, καμπύλες, ταφ κ.λπ.) με τα 
οποία συνδέουμε τους σωλήνες με τριχοειδή συγκόλληση, είμαστε υπο-
χρεωμένοι να κάμψουμε τον ίδιο το σωλήνα. Η πιο σωστή μέθοδος στην 
περίπτωση αυτή είναι η χρησιμοποίηση καμπτικών μηχανών ή εργαλείων.

Η κάμψη σκληρών χαλκοσωλήνων μικρών διαστάσεων μέχρι Φ150 mm 
γίνεται με χειροκίνητα καμπτικά μηχανήματα (κουρμπαδόροι), εν ψυχρώ, 
χωρίς να απαιτείται προηγουμένως ανόπτηση των σωλήνων.

Κάμψη με μηχανή:

α) Καμπτική μηχανή χωρίς εσωτερικό εμβολέα (άξονα).

Τα μηχανήματα αυτά αποτελούνται από:

•  Ένα  κυκλικό  αυλακωτό  στεφάνι  με  σταθερή  λαβή  και  διαστάσεων 
ακριβώς όσο η μέση τομή του σωλήνα που επιθυμούμε να κάμψουμε.

•  Έναν  οδηγό  που  περιστρέφεται  περί  τον  άξονα  της  στεφάνης  με 
χειροκίνητο μοχλό (φέρει αύλακα όμοιο με τον αύλακα της στεφά-
νης).

Ο  σωλήνας  που  πρόκειται  να  καμφθεί  τοποθετείται  στον  αύλακα  της 
στεφάνης και στερεώνεται στο άκρο του (σχήμα 9.1). Στη συνέχεια, ο οδη-
γός φέρεται σε επαφή με το σωλήνα. Όταν περιστρέφουμε το μοχλό, υπο-
χρεώνεται  ο  σωλήνας  να  καμφθεί  γύρω  από  τον  αύλακα,  ενώ  ο  οδηγός 
έχει ως αποστολή να κατανέμει τις πιέσεις στο σωλήνα, ώστε να αποφεύ-
γονται ξεχειλώματα και ζάρες.

β) Καμπτικές μηχανές με εσωτερικό άξονα.

Οι μηχανές αυτές έχουν μια κυκλική στεφάνη με αύλακα μορφής όμοιας 
προς τη διατομή του σωλήνα που θέλουμε να κάμψουμε.

Ο σωλήνας που πρόκειται να καμφθεί στερεώνεται με ειδικό μηχανισμό 
σε  ένα  σημείο  της  περιφέρειας  της  στεφάνης,  η  οποία  περιστρεφόμενη 
δημιουργεί σε αυτόν την επιθυμητή κάμψη.

Για να αποφύγουμε παραμορφώσεις κατά τη διάρκεια της κάμψης, το-
ποθετούμε στο εσωτερικό του σωλήνα στρογγυλό ατσάλινο άξονα διαμέ-
τρου ίσης προς την εσωτερική διάμετρο του σωλήνα. Το ένα άκρο του άξο-
να (εμβολέα) στερεώνεται στη βάση του μηχανήματος κατά τέτοιο τρόπο 
ώστε το άλλο του άκρο (το ευρισκόμενο μέσα στο σωλήνα) να ξεπερνά το 
κέντρο της στεφάνης. Σε αυτό ακριβώς το σημείο εξασκείται η μεγαλύτε-
ρη δύναμη που προσπαθεί να δημιουργήσει ξεχειλώματα ή ζάρες στο σω-
λήνα, ενώ ο άξονας που βρίσκεται μέσα παρεμποδίζει την παραμόρφωση 
της κυκλικής διατομής του σωλήνα (σχήμα 9.2).

Τα κοπτικά μηχανήματα του τύπου αυτού χρησιμοποιούνται κυρίως για 
μεγάλες διαμέτρους. Μεγάλη σημασία έχει κατά τη χρησιμοποίηση αυτού 
η καλή λίπανση του άξονα και των τμημάτων τα οποία υπόκεινται σε τρι-
βές.

Συχνά, όταν πρόκειται να καμφθούν σωλήνες με λεπτά τοιχώματα, είναι 
απαραίτητο  αντί  του  απλού  άξονα  να  χρησιμοποιείται  ειδικός  αρθρωτός 
άξονας.

Κάμψη με παραγέμισμα:

Η μέθοδος αυτή συνιστάται στις ακόλουθες περιπτώσεις:

•  Όταν υπάρχει έλλειψη εξαρτημάτων κατάλληλης διαμέτρου και ακτί-

νας καμπυλότητας στο εμπόριο.

•  Όταν  πρόκειται  να  κάνουμε  διαδοχικές  συνδέσεις  με  πολύπλοκα 

εξαρτήματα.

•  Όταν δε διαθέτουμε το κατάλληλο καμπτικό εργαλείο για το σωλήνα 

που επιθυμούμε να κάμψουμε.

Η κάμψη με παραγέμισμα βασίζεται στο γέμισμα του σωλήνα συνήθως 
με άμμο. Αφού θερμανθεί το τμήμα του σωλήνα, που πρόκειται να καμφθεί, 
σφραγίζεται η μια άκρη του και στη συνέχεια κάμπτεται περιστρεφόμενος.

Κάμψη με ελατήρια:

Η μέθοδος αυτή χρησιμοποιείται πολύ λίγο διότι έχει περιορισμένες δυνα-
τότητες κάμψεως.

Τα εργαλεία κάμψεως είναι ελατήρια, τα οποία κυκλοφορούν σε σειρές 
(set) που περιλαμβάνουν τις διαμέτρους των χαλκοσωλήνων που κυκλοφο-
ρούν στο εμπόριο. Χαρακτηρίζονται ως εσωτερικά ή εξωτερικά ελατήρια.

γ΄ Απαιτούμενος εξοπλισμός

1. Κουλούρα χαλκοσωλήνα.

2. Μέτρο.

3. Κουρμπαδόρο.

4. Κόφτη χαλκοσωλήνων. 

δ΄ Πορεία

1ο:  Ακολουθώντας την πορεία που δίνει η άσκηση 7 και 8, κόψτε το μήκος 

του χαλκοσωλήνα που χρειάζεστε.

2ο:  Περάστε στον κουρμπαδόρο το χαλκοσωλήνα (σχήμα 9.1).

3ο:  Μετρήστε από το άκρο του χαλκοσωλήνα σωστά για να έχετε την ακρι-

βή απόσταση χ από τη διαμόρφωση.

4ο:  Κρατώντας τις λαβές του κουρμπαδόρου, γυρίστε την κινητή λαβή μέ-
χρι να έρθει το “0” της κινητής λαβής στην ένδειξη “90” του τροχίσκου.

5ο:  Ανοίξτε τις λαβές και βγάλτε το σωλήνα από τον κουρμπαδόρο. Ήδη 

έχετε επιτύχει κάμψη 90°.

ΑΣΚΗΣΗ 10η

ΕΚΤΟΝΩΣΗ ΧΑΛΚΟΣΩΛΗΝΩΝ ΜΕ ΕΚΤΟΝΩΤΙΚΟ  
ΤΥΠΟΥ ΖΟΥΜΠΑ

α΄ Σκοπός

Σκοπός της άσκησης αυτής είναι να γνωρίσουν οι σπουδαστές τα διά-
φορα εκτονωτικά εργαλεία και τη σωστή χρήση τους για την εκτόνωση 
των άκρων των χαλκοσωλήνων.

β΄ Γενικά

Για τη σύνδεση χαλκοσωλήνων της ίδιας διατομής (χωρίς τη χρησιμοποί-
ηση  ειδικών  εξαρτημάτων)  εκτονώνεται  το  άκρο  του  ενός  χαλκοσωλήνα 
με ειδικό εργαλείο για να περάσει τηλεσκοπικά το άκρο του άλλου και να 
συγκολληθούν.

Για το σκοπό αυτό χρησιμοποιούμε τα εκτονωτικά εργαλεία των άκρων 
των χαλκοσωλήνων (set εκτονωτικών εργαλείων). Τα εκτονωτικά εργαλεία 
κυκλοφορούν σε τρεις τύπους:

1. Εκτονωτικά εργαλεία τύπου ζουμπά (σχήμα 10.2).

2.  Εκτονωτικά εργαλεία με καβαλάρη και πλάκα συγκρατήσεως (σχή-

μα 10.1).

3. Εκτονωτικά εργαλεία πάγκου ή βιομηχανικής παραγωγής.

Τα εκτονωτικά της δεύτερης κατηγορίας αποτελούνται από την πλάκα 
συγκρατήσεως του χαλκοσωλήνα και τον καβαλάρη που προσαρμόζεται 
στην πλάκα συγκρατήσεως. Με τη σύσφιξη, ο πίρος (ο οποίος μπορεί να 
αλλάξει για εκτόνωση διαφόρων διατομών) περνά μέσα στο άκρο του χαλ-
κοσωλήνα που συγκροτείται από την πλάκα και τον εκτονώνει.

Στο  εμπόριο  υπάρχουν  εκτονωτικά  εργαλεία  για  εκτόνωση  διαφόρων 
διατομών χαλκοσωλήνων μέχρι και 20mm (3/4''). Για μεγαλύτερες διατο-
μές χρησιμοποιούνται μούφες. Στο εργαστήριο θα χρησιμοποιηθούν δια-

Τα εκτονωτικά  της πρώτης κατηγορίας χρησιμοποιούνται σε συνδυα-
σμό με πλάκα συγκρατήσεως και σφυρί. Πωλούνται είτε σε σειρά ζουμπά-
δων είτε σε ένα ζουμπά με πολλές κλιμακωτές διατομές.

γ΄ Απαιτούμενος εξοπλισμός

1. Κουλούρα χαλκοσωλήνα.

2. Κόφτη χαλκοσωλήνα.

3. Ξύστρα.

4. Πλάκα συγκρατήσεως.

5. Σειρά εκτονωτικών εργαλείων.

6. Σφυρί.

δ΄ Πορεία

1ο:  Ξετυλίξτε και κόψτε το σωστό μήκος χαλκοσωλήνα ακολουθώντας την 

πορεία που δίνεται από την άσκηση 7 και 8.

2ο:  Ξεβιδώστε τις πεταλούδες της πλάκας συγκράτησης και περάστε στην 

κατάλληλη υποδοχή της το άκρο του χαλκοσωλήνα (σχήμα10.2).

3ο:  Αφήστε το άκρο του χαλκοσωλήνα να εξέχει από την πλάκα συγκρατή-
σεως μήκος L=D+3mm (όπου D η διάμετρος του χαλκοσωλήνα).

4ο:  Σφίξτε τις πεταλούδες της πλάκας συγκρατήσεως για να στερεωθεί ο 
χαλκοσωλήνας στην υποδοχή του. (Σφίξτε πρώτα την πεταλούδα που 
βρίσκεται κοντύτερα στο χαλκοσωλήνα και μετά την άλλη).

5ο:  Τοποθετήστε το εκτονωτικό μέσα στο άκρο του χαλκοσωλήνα και χτυ-
πήστε το με το σφυρί μέχρι να περάσει το εκτονωτικό σε όλο το μήκος 
του σωλήνα που εξέχει από την πλάκα συγκρατήσεως.

6ο:  Βγάλτε το εκτονωτικό και ελευθερώστε το χαλκοσωλήνα από την πλά-

κα συγκρατήσεως.

7ο:  Επαναλάβατε την παραπάνω εργασία με χαλκοσωλήνα διαφορετικής 

διαμέτρου.

ΑΣΚΗΣΗ 11η

ΕΚΧΕΙΛΩΣΗ ΧΑΛΚΟΣΩΛΗΝΩΝ

α΄ Σκοπός

Σκοπός της άσκησης αυτής είναι να γνωρίσουν οι σπουδαστές τα ερ-
γαλεία εκχείλωσης χαλκοσωλήνων και τη σωστή διαδικασία της εκτέλε-
σης της εκχείλωσης του άκρου ενός χαλκοσωλήνα.

β΄ Γενικά

Η  σύνδεση  των  διαφόρων  εξαρτημάτων  μιας  ψυκτικής  μονάδας  με  χαλ-
κοσωλήνα  μπορεί  να  γίνει  με  τη  μέθοδο  της  εκχείλωσης  του  άκρου  του 
χαλκοσωλήνα.

Για την πραγματοποίηση μιας εκχείλωσης χρησιμοποιούνται ειδικά εκ-
χειλωτικά εργαλεία. Αυτά φέρουν υποδοχές για την εκχείλωση χαλκοσω-
λήνων από διάμετρο 5mm (3/16'') έως 16mm (5/8'')

Στους  χαλκοσωλήνες  που  χρησιμοποιούνται  στην  ψύξη  γίνεται  εκχεί-
λωση 45°, ενώ αντίθετα οι εκχειλώσεις βιομηχανικού τύπου είναι συνήθως 
37°. Εκχειλώσεις γίνονται είτε απλές, όπως τις συναντάμε στις περισσότε-
ρες ψυκτικές μονάδες, είτε με διπλά χείλη, όταν οι συνδέσεις εξ αιτίας των 
κραδασμών καταπονούνται σε μεγάλο βαθμό.

γ΄ Απαιτούμενος εξοπλισμός

1. Κουλούρα χαλκοσωλήνα.

2. Κόφτης - Ξύστρα.

3. Πίρος και δακτύλιος διαμετρήματος.

4. Εκχειλωτικό εργαλείο. 

δ΄ Πορεία

1ο:  Ακολουθώντας την πορεία που δίνει η άσκηση 7 και 8, κόψτε το μήκος 

του χαλκοσωλήνα που χρειάζεστε.

2ο: Περάστε στο χαλκοσωλήνα το κατάλληλο ρακόρ.

3ο:  Τοποθετήστε  το  χαλκοσωλήνα  στη  σωστή  οπή  του  εκχειλωτικού  και 
αφήστε το άκρο του σωλήνα να προεξέχει από το εκχειλωτικό περίπου 
5mm (3/16'').

4ο: Σφίξτε το χαλκοσωλήνα στο εκχειλωτικό.

5ο:  Τοποθετήστε τον κώνο του εκχειλωτικού εργαλείου και σφίξτε μέχρι 

να πετύχετε την εκχείλωση2.

6ο:  Αφαιρέστε το χαλκοσωλήνα από το εκχειλωτικό εργαλείο και ελέγξτε 

προσεκτικά τα χείλη της εκχείλωσης.

2   Αποφεύγετε την υπερβολική ούσφιξη του κώνου, γιατί υπάρχει κίνδυνος καταστροφής 

της εκχείλωσης

ΑΣΚΗΣΗ 12η

ΣΥΓΚΟΛΛΗΣΗ ΧΑΛΚΟΣΩΛΗΝΩΝ (ΜΕ ΜΑΛΑΚΗ ΚΑΙ ΣΚΛΗΡΗ 
ΚΟΛΛΗΣΗ)


α΄ Σκοπός

Σκοπός της άσκησης αυτής είναι να γνωρίσουν οι σπουδαστές τα εργα-
λεία και τις συσκευές που χρησιμοποιούνται για τη συγκόλληση χαλκο-

σωλήνων και τη σωστή διαδικασία της εκτέλεσης των συγκολλήσεων, 

μαλακής και σκληρής.

β΄ Γενικά

Η συναρμολόγηση των χαλκοσωλήνων μπορεί να γίνει είτε με τη βοήθεια 

ειδικών εξαρτημάτων (σχήμα 12.1- μούφα, συστολικό ταφ, ταφ, συστολι-

κή  μούφα,  γωνία),  είτε  κατόπιν  εκτονώσεως  του  ενός  άκρου  του  χαλκο-

σωλήνα (η περίπτωση αυτή αφορά συγκόλληση χαλκοσωλήνων της ίδιας 

διαμέτρου). Η πιο συνηθισμένη μέθοδος συγκόλλησης είναι αυτή που στη-

ρίζεται στο τριχοειδές φαινόμενο (σχήμα 12.2) και προϋποθέτει χρησιμο-

ποίηση ειδικών συγκολλητικών κραμάτων (κολλήσεις).

Οι κολλήσεις αυτές διακρίνονται σε δύο κατηγορίες. Μαλακές που τή-
κονται σε χαμηλές θερμοκρασίες και σκληρές που τήκονται σε μεγαλύ-

τερες. Με βάση το τριχοειδές φαινόμενο η κόλληση σε υγρή κατάσταση 

περνάει και απλώνεται ανάμεσα στα εφαπτόμενα σημεία των σωλήνων ή 

σωλήνα - εξάρτημα. Το τριχοειδές φαινόμενο δημιουργείται τόσο καλύ-

τερα, όσο ο δακτυλιοειδής χώρος που υπάρχει ανάμεσα στο σωλήνα και 

στο εξάρτημα (ή στο σωλήνα και στο άκρο του άλλου σωλήνα που έχει 

γίνει εκτόνωση) είναι μικρός και συμμετρικός. Η τέλεια εφαρμογή των σω-

λήνων είναι κεφαλαιώδους σημασίας για την επιτυχία μιας καλής κόλλη-

σης.

Το τριχοειδές φαινόμενο δημιουργείται εντονότερο όσο ο δακτυλιοει-

δής χώρος που υπάρχει μεταξύ του σωλήνα και του εξαρτήματος ή των 

δύο άκρων των δυο σωλήνων (το ένα από τα οποία έχει εκτονωθεί) είναι 

μικρός και συμμετρικός. Η τέλεια εφαρμογή των σωλήνων είναι θεμελιώ-

δους σημασίας για την επιτυχή συγκόλληση.

Οι  δυνάμεις  τριχοειδούς  έλξης  είναι  τέτοιες,  ώστε  η  υγρή  κόλληση 

μπαίνει στο διάκενο (σωλήνα - εξάρτημα) οποιαδήποτε και αν είναι η κλίση 

του  σωλήνα.  Αυτό  αποτελεί  σπουδαίο  πλεονέκτημα  της  μεθόδου  αυτής 

ιδιαίτερα σε περιπτώσεις που εκτελούνται συγκολλήσεις σε δύσκολες θέ-

σεις.

Η  μαλακή  κόλληση  χρησιμοποιείται  σε  εγκαταστάσεις  που  η  μέγιστη 

θερμοκρασία λειτουργίας δεν υπερβαίνει τους 125°C. Σε όλες τις άλλες 

περιπτώσεις  γίνεται  χρήση  της  σκληρής  κόλλησης.  Το  αποξειδωτικό  με 

το οποίο αλείφουμε τις επιφάνειες, που πρόκειται να συγκολληθούν, έχει 

σκοπό να ολοκληρώσει τον καθαρισμό και να δημιουργήσει όλες τις προ-

ϋποθέσεις  για  τη  λειτουργία  του  τριχοειδούς  φαινομένου  και  την  επιτυ-

χία  μιας  καλής  κόλλησης.  Ιδιαίτερη  σημασία  για  καλές  συνδέσεις  έχει  η 

ποιότητα του χρησιμοποιούμενου κράματος (η κόλληση δίνεται είτε υπό 

μορφή ράβδου ή σύρματος) και η ποιότητα της εκτόνωσης ή των χρησιμο-

ποιούμενων εξαρτημάτων και θα πρέπει επίσης να πληρούνται οι ανοχές 

του παρακάτω πίνακα (προδιαγραφή ISO R-2016).

Για την επιτυχία μιας καλής συγκόλλησης η εξωτερική επιφάνεια του 

σωλήνα και η εσωτερική στο εξάρτημα θα πρέπει να είναι τελείως καθα-

ρές και απαλλαγμένες από λάδια, οξειδώσεις και γρέζια γιατί τότε μόνο 

τα χρησιμοποιούμενα αποξειδωτικά ενεργούν αποτελεσματικά. Ο καθαρι-

σμός αυτός γίνεται με κατάλληλα υλικά και μέσα (σμυριδόπανο, ατσαλό-

μαλλο, βούρτσες διαφόρων μεγεθών κ.λπ.).

Η επόμενη ενέργεια μετά τον καθαρισμό είναι η επάλειψη των επιφανει-

ών που πρόκειται να συγκολληθούν με το κατάλληλο αποξειδωτικό (κρά-

ματα  RbSn  &  Sn,  Ag).  Τα  χρησιμοποιούμενα  αποξειδωτικό  για  μαλακές 

κολλήσεις είναι διαφορετικού τύπου από εκείνα που χρησιμοποιούνται για 

σκληρές.

Τα  θερμαντικά  μέσα  που  συνήθως  χρησιμοποιούνται  για  τη  μαλακή 

κόλληση είναι:

1. Το καμινέτο βενζίνης.

2. Το καμινέτο προπανίου.

3. Οι ηλεκτρικές συσκευές επαγωγικού τύπου.

Τα  1  και  2  μέσα  θερμάνσεως  χρησιμοποιούνται  στην  πράξη  πάντοτε 
κατά τον ίδιο τρόπο. Η φλόγα κατευθύνεται στο εξάρτημα μόνο με παλιν-
δρομική  κίνηση  για  να  αποφύγουμε  τοπική  υπερθέρμανση.  Η  θέρμανση 
με αυτό τον τρόπο συνεχίζεται μέχρι να βράσει το οξειδωτικό που υπάρ-
χει μεταξύ των επιφανειών που πρόκειται να συγκολληθούν. Όταν βράσει 
απομακρύνουμε τη φλόγα και τοποθετούμε στο χείλος του διάκενου την 
κόλληση μέχρι να διαπιστώσουμε ότι το διάκενο γέμισε με κόλληση.

Το τελευταίο αυτό, που αποτελεί και ένδειξη καλής συγκόλλησης, μπο-
ρεί  να  γνωρισθεί  με  την  εμφάνιση  ενός  δακτυλίου  κόλλησης  στο  χείλος 
του εξαρτήματος (ή του σωλήνα στον οποίο έχει γίνει εκτόνωση).

Ιδιαίτερη  προσοχή  πρέπει  να  δοθεί  κατά  τη  θέρμανση  για  να  αποφύ-
γουμε την υπερθέρμανση, γιατί τότε θα καεί το αποξειδωτικό, με αποτέλε-
σμα να πετύχουμε μια κακή συγκόλληση.

γ΄ Απαιτούμενος εξοπλισμός

1. Κουλούρα χαλκοσωλήνα.

2. Εργαλεία κοπής χαλκοσωλήνων.

3. Μέσα καθαρισμού (σμυριδόπανα - ατσαλόμαλλο) 

4. Ξύστρα καθαρισμού.

5. Σετ εκτονωτικών εργαλείων ή κατάλληλα εξαρτήματα.

6. Συσκευή προπανίου.

7. Αποξειδωτική πάστα.

8. Κόλληση.

9. Πίρος και δακτύλιος διαμετρήσεως.

δ΄ Πορεία

1ο:  Ακολουθώντας την πορεία που δίνει η άσκηση 7 και 8, κόψτε το μήκος 

του χαλκοσωλήνα που χρειάζεστε.

2ο: Καθαρίστε επιμελώς τις άκρες των προς συγκόλληση χαλκοσωλήνων.

3ο: Εκτονώστε την άκρη του σωλήνα και καθαρίστε επιμελώς.

4ο: Επαλείψτε με αποξειδωτική ρητίνη τις προς συγκόλληση επιφάνειες.

5ο:  Σπρώξτε  το  σωλήνα  στην  εκτονωμένη  διατομή  με  δύναμη  μέχρι  βά-

θους και βεβαιωθείτε ότι δε δύναται να εισχωρήσει άλλο.

6ο:  Δημιουργήστε κατάλληλη φλόγα και θερμάνατε προσεκτικά την προς 

κόλληση επιφάνεια. Προσοχή για αποφυγή υπερθέρμανσης.

7ο:  Όταν η περιοχή αποκτήσει την πρέπουσα θερμοκρασία απομακρύνατε 
τη φλόγα και τοποθετήστε την άκρη του σύρματος της κόλλησης στο 
χείλος του διάκενου μεταξύ σωλήνα και εξαρτήματος. Αν η κόλληση 
δε  λιώνει  απομακρύνατε  την  και  πλησιάστε  ξανά  το  καμινέτο  για  τη 
σωστότερη θέρμανση των επιφανειών.

8ο:  Μετά το πέρας της συγκόλλησης και όσο αυτή παραμένει θερμή, κα-
θαρίστε τις επιφάνειες από τα υπολείμματα της κόλλησης για βελτί-
ωση της εμφάνισης και προστασία του χαλκού από το αποξειδωτικό 
υλικό. 

ΑΣΚΗΣΗ 13η

ΣΥΝΤΗΡΗΣΗ ΟΙΚΙΑΚΟΥ ΨΥΓΕΙΟΥ

α΄ Σκοπός

Σκοπός της άσκησης αυτής είναι να γνωρίσουν οι μαθητές τον τρόπο 

ελέγχου και τις διαδικασίες συντήρησης του οικιακού ψυγείου.

Σκοπός επίσης είναι η εξοικείωση των μαθητών με τα διάφορα προβλή-
ματα συντήρησης των οικιακών ψυγείων, καθώς επίσης και η εξοικείω-

ση με την κατάταξή τους και ο τρόπος επισκευής τους.

β΄ Γενικά

Ο  τεχνίτης-ψυκτικός,  πρέπει  να  καταβάλει  κάθε  προσπάθεια  για  να  ανι-

χνεύσει και να κατατάξει τα διάφορα προβλήματα που εμφανίζονται στα 

οικιακά ψυγεία, σε διάφορες κατηγορίες. Τα πιο συνηθισμένα προβλήματα 

που μπορεί να εμφανισθούν σε ένα οικιακό ψυγείο είναι τα ηλεκτρικά και 

τα μηχανικά προβλήματα.

Α. ΗΛΕΚΤΡΙΚΑ ΠΡΟΒΛΗΜΑΤΑ

Μερικά ηλεκτρικά προβλήματα που συνήθως εμφανίζονται είναι:

1.    Χαλαρωμένες συνδέσεις των θερμαντήρων των τοιχωμάτων των ψυγεί-

ων, με αποτέλεσμα να εμφανίζεται υγρασία εξωτερικά του θαλάμου. Ο 

τεχνίτης θα πρέπει σε αυτή την περίπτωση να εντοπίσει το κουτί των 

ηλεκτρικών συνδέσεων, που βρίσκονται συνήθως στην πίσω γωνία του 

ψυγείου, όπου μέσα σε αυτό το κουτί συνδέονται και τα καλώδια των 

θερμαντήρων.

•  Εντοπίστε τη θέση των σωστών καλωδίων και ελέγξτε τις συνδέσεις.

•  Επανασυνδέστε ή συσφίξτε τα καλώδια του θερμαντήρα και ασφαλί-

στε τα σωστά. 

•  Συνδέστε ένα αμπερόμετρο στο κύκλωμα. Αν υπάρχει ροή ηλεκτρι-

κού ρεύματος, τότε είστε βέβαιοι ότι το πρόβλημα έχει λυθεί.

2.   Ένα άλλο πρόβλημα που μπορεί να εμφανισθεί είναι να έχει κολλήσει ο 
συμπιεστής του ψυγείου. Σε αυτή την περίπτωση παρατηρούμε ότι το 
ψυγείο δε λειτουργεί, ενώ κατά τακτά χρονικά διαστήματα ακούγεται 
ένας περίεργος θόρυβος.

 Το κόλλημα του συμπιεστή μπορεί να οφείλεται είτε σε ηλεκτρικό είτε 
σε μηχανικό πρόβλημα. Αν το πρόβλημα είναι μηχανικό τότε:

•  Αντιστρέψτε τα καλώδια λειτουργίας και εκκίνησης (σχήμα 13.1).

Με αυτό τον τρόπο βοηθιέται ο συμπιεστής να ξεκινήσει με αντίστροφη 
περιστροφή. Αν ξεκινήσει ο συμπιεστής με αυτό τον τρόπο, τότε πρέπει 
αμέσως  ο  τεχνίτης-ψυκτικός  να  σταματήσει  το  συμπιεστή  γιατί  αν  συνε-
χίσει να λειτουργεί κατ’ αυτό τον τρόπο για μεγάλο χρονικό διάστημα θα 
πάθει ζημιά.

•  Αντιστρέψτε  τους  αγωγούς  του  ηλεκτρικού  ρεύματος  και  προσπα-
θήστε  πάλι  να  θέσετε  σε  λειτουργία  το  συμπιεστή.  Αυτή  την  φορά 
ξεκινάει σωστά.

Τοποθετήστε ένα αμπερόμετρο γύρω από τον αγωγό τάσης. Όταν 
το ψυγείο συνδεθεί με το ηλεκτρικό ρεύμα και τεθεί σε λειτουργία, 
τότε  ο  συμπιεστής  ξεκινάει  και  λειτουργεί  κανονικά  με  τη  σωστή 
ένταση ηλεκτρικού ρεύματος.

Πολλές φορές αυτή η διαδικασία δεν επιλύει οριστικά το πρόβλημα. 
Είναι πολύ πιθανό να ξανακολλήσει ο συμπιεστής. Η οριστική λύση 
του προβλήματος είναι η αντικατάσταση του συμπιεστή. (Η διαδικα-
σία αντικατάστασης του συμπιεστή περιγράφεται στην εργαστηρια-
κή άσκηση 10 του παρόντος κεφαλαίου.

Β. ΜΗΧΑΝΙΚΑ ΠΡΟΒΛΗΜΑΤΑ

Μερικά από τα μηχανικά προβλήματα που συνήθως εμφανίζονται είναι:

1.   Ένα πρόβλημα που μπορεί να εμφανισθεί σε ένα οικιακό ψυγείο είναι 

να λειτουργεί συνέχεια χωρίς να διακόπτεται η λειτουργία του.
 Το πρόβλημα αυτό οφείλεται στις φλάντζες (λάστιχα στεγανοποιήσε-
ως)  της  πόρτας,  τα  οποία  μπορεί  να  είναι  ελαττωματικές,  ή  μπορεί  η 
πόρτα του ψυγείου να είναι απευθυγραμμισμένη. Θα πρέπει κατά την 
αντικατάσταση των ελαττωματικών φλαντζών να ακολουθούμε τις οδη-
γίες του κατασκευαστή. Ακολούθως, αφού διαπιστώσουμε ότι η πόρ-
τα κλείνει αεροστεγώς στο κάτω μέρος της, αφαιρούμε τα εσωτερικά 
ράφια  της  πόρτας  και  ρυθμίζουμε  τους  βραχίονες  συγκράτησης  της 
πόρτας ώστε να ευθυγραμμιστεί.

2.  Ένα  άλλο  πρόβλημα  που  μπορεί  να  εμφανισθεί,  κυρίως  σε  παλιά  ψυ-
γεία, είναι η διάτρηση κάποιου σωλήνα του εξατμιστή κατά τη φάση της 
απόψυξης.
Πολλές φορές ο ιδιοκτήτης του ψυγείου θέλει να αποψύξει το ψυγείο 
με το χέρι.
Έτσι, προσπαθεί με αιχμηρά συνήθως αντικείμενα να αποκολλήσει τον 
πάγο που σχηματίζεται στην πλάκα του εξατμιστή. Υπάρχει λοιπόν περί-
πτωση να τρυπήσει το σωλήνα της πλάκας του εξατμιστή.
Αυτό γίνεται αντιληπτό με το θόρυβο της διαρροής του ψυκτικού ρευ-
στού από το κύκλωμα.
Αν όμως το ψυγείο λειτουργήσει, τότε θα τραβήξει νερά το ψυκτικό κύ-
κλωμα, με αποτέλεσμα την καταστροφή του ψυγείου.
Η αποκατάσταση των οπών από τους σωλήνες γίνεται είτε με τη χρήση 
εποξικών μπαλωμάτων είτε με τη χρήση ειδικών κοχλιών. (Η διαδικασία 
επισκευής των διαρροών στον εξατμιστή περιγράφεται αναλυτικά στην 
εργαστηριακή άσκηση 20).

3.  Ένα άλλο πρόβλημα που μπορεί να εμφανισθεί, είναι να μη λειτουργεί ο 

ανεμιστήρας του συμπυκνωτή.
Τα συμπτώματα που εμφανίζονται σε αυτή την περίπτωση είναι να μην 

έχουμε ικανοποιητική ψύξη εντός του θαλάμου.

Ο κινητήρας του ανεμιστήρα είναι πολύ θερμός, οπότε παραλαμβάνει 

ηλεκτρικό ρεύμα αλλά δεν περιστρέφεται.

Αυτός ο κινητήρας προστατεύεται με μια αντίσταση και δεν έχει μηχα-
νισμό προστασίας από την υπερφόρτωση. Ο κινητήρας δεν περιστρέφεται 
και δεν καίγεται.

•  Ελέγχουμε τον ανεμιστήρα (με το χέρι) για να δούμε αν θα περιστρα-

φεί.

•  Παρατηρούμε ότι είναι πολύ σκληρός.

•  Μια προσωρινή επισκευή που μπορούμε να κάνουμε είναι ν' ανοίξου-

με μια μικρή τρύπα με ένα τρυπάνι μέχρι το χώρο που βρίσκονται τα 
έδρανα του κινητήρα (σχήμα 13.2)

•  Εξαναγκάζουμε τη διείσδυση λαδιού μέσα στην τρύπα.

•  Ακολούθως  περιστρέφουμε  μερικές  φορές  με  το  χέρι  τη  φτερωτή 
του ανεμιστήρα μέχρι ν’ απελευθερωθεί και να περιστραφεί ελεύθε-
ρα.

•  Μετά από αυτό προστίθεται ειδικό λάδι για τα έδρανα των κινητήρων. 

Ο κινητήρας του ανεμιστήρα αρχίζει να λειτουργεί κανονικά.

γ΄ Απαιτούμενος εξοπλισμός

1. Αμπεροτσιμπίδα

2. Δοκιμαστικό κατσαβίδι

3. Σετ μανομέτρων

4. Καστάνια ελέγχου

5. Συσκευή ελέγχου διαρροών

δ΄ Πορεία

1ο:  Εξετάστε προσεκτικά την ψυκτική διάταξη, αναγνωρίστε τα εξαρτήμα-

τά της και ελέγξτε τη χαλαρότητα των επαφών.

2ο: Εξετάστε προσεκτικά τα ελαστικά στεγανοποίησης του ψυγείου.

3ο:  Συνδέστε το set των μανομέτρων και μετρήστε την πίεση του ψυκτικού 

μέσου.

4ο:  Σε περίπτωση μειωμένης πίεσης ελέγξτε για περίπτωση διαρροών ψυ-

κτικού μέσου.

5ο: Αποκαταστήστε την οποιαδήποτε βλάβη.

ΑΣΚΗΣΗ 14η

ΣΥΝΔΕΣΜΟΛΟΓΙΑ ΜΑΝΟΜΕΤΡΩΝ ΣΕ ΕΓΚΑΤΑΣΤΑΣΕΙΣ  
ΟΙΚΙΑΚΩΝ ΨΥΓΕΙΩΝ

α΄ Σκοπός

Σκοπός της άσκησης αυτής είναι να κατανοήσουν οι μαθητές τις βασι-
κές αρχές λειτουργίας της ψυκτικής μηχανής με συμπίεση ατμών, κα-
θώς επίσης και τα διάφορα εξαρτήματα και μηχανισμούς μιας τέτοιος 
εγκατάστασης.  Επίσης,  να  εξοικειωθούν  στη  συνδεσμολογία  του  σετ 
μανομέτρων σε ψυκτικές εγκαταστάσεις.

β΄ Γενικά

Μια ψυκτική διάταξη, που λειτουργεί με συμπίεση ατμών, αποτελείται από 
τα εξής βασικά στοιχεία:

Υγρό υψηλής πίεσης
Υπέρθερμος ατμός υψηλής πιέσεως
Κορεσμένος ατμός υψηλής πιέσεως
Υγρό χαμηλής πιέσεως
Κορεσμένος ατμός χαμηλής πιέσεως
Εξατμιστής

Βαλβίδα
αναρροφήσεως
Βαλβίδα συλλέκτη

Βαλβίδα
κατα-
θλίψεως
Συμπιεστής

Συμπυκνωτής

Εκτονωτική 
βαλβίδα

Συλλέκτης

Στο ίδιο σχήμα (σχ. 14.1) επιδεικνύεται και η λειτουργία της ψυκτικής 
μηχανής. Ο συμπιεστής (1) απορροφά ατμό ψυκτικού μέσου υπό χαμηλή 
πίεση και τον συμπιέζει προωθώντας τον στο συμπυκνωτή (2) σε μορφή 
υπέρθερμου  ατμού  υψηλής  πίεσης  και  θερμοκρασίας.  Στο  συμπυκνωτή 
ο ατμός ψύχεται με τη βοήθεια ατμοσφαιρικού αέρα ή άλλου μέσου π.χ. 
νερό)  και  υγροποιείται  υπό  την  ίδια  πίεση.  Κατόπιν  συγκεντρώνεται  στο 
συλλέκτη σε υγρή μορφή. Από το συλλέκτη το ψυκτικό σε υγρή κατάστα-
ση, εφόσον διέλθει από το φίλτρο για τη συγκράτηση ακαθαρσιών και τυ-
χόν υγρασίας, οδηγείται στη στραγγαλιστική διάταξη. Στη βαλβίδα αυτή 
επιτυγχάνεται η πτώση πίεσης του ψυκτικού χωρίς την παραγωγή έργου 
(ισενθαλπικά), με αποτέλεσμα το ψυκτικό να εισέλθει στον ατμοποιητή σε 
υγρή κατάσταση και αέρια κατάσταση υπό χαμηλή πίεση.

Το ψυκτικό μέσον απορροφά την απαιτούμενη ποσότητα θερμότητας 
από το περιβάλλον του ατμοποιητή και μετατρέπεται σε ατμό χαμηλής πί-
εσης. Τέλος, το ψυκτικό μέσον σε μορφή πλέον ατμού χαμηλής πίεσης και 
θερμοκρασίας οδηγείται στο συμπιεστή, όπου συμπιέζεται και προωθείται 
στο συμπυκνωτή για να επαναληφθεί ο κύκλος λειτουργίας της ψυκτικής 
μηχανής. Η χαμηλή θερμοκρασία του ψυκτικού μέσου στην είσοδο του συ-
μπιεστή χρησιμεύει και για την ψύξη του.

Η εγκατάσταση διακρίνεται με βάση την πίεση σε δύο μεγάλες περιο-
χές: την περιοχή υψηλής πίεσης, που αρχίζει από την έξοδο του συμπιε-
στή,  περιλαμβάνει  το  συμπυκνωτή  και  καταλήγει  στη  στραγγαλιστική  δι-
άταξη,  και  την  περιοχή  χαμηλής  πίεσης  που  αρχίζει  από  την  έξοδο  της 
εκτονωτικής βαλβίδας, περιλαμβάνει τον ατμοποιητή και καταλήγει στην 
είσοδο του συμπιεστή.

SET ΜΑΝΟΜΕΤΡΩΝ

Όπως φαίνεται στο σχήμα 14. 2 κάθε set μανομέτρων αποτελείται από τα 
εξής μέρη:

1. Το σώμα

2. Τα μανόμετρα χαμηλής πίεσης (αριστερά) και υψηλής (δεξιά)

3.  Τις υποδοχές συνδεσμολογίας με την αντλία κενού ή τη φιάλη ψυ-

κτικού

4.  Τις υποδοχές συνδεσμολογίας με τις βαλβίδες service χαμηλής και 

υψηλής πίεσης του συμπιεστή. 

ΕΓΚΑΤΑΣΤΑΣΕΙΣ ΨΥΞΗΣ ΙΗ  εσωτερική  διαμόρφωση  του  σώματος  των  μανομέτρων  διακρίνεται

στο σχήμα 14.3.


γ΄ Απαιτούμενος εξοπλισμός

• Set μανομέτρων.

• Καστάνια.

• Πειραματική ψυκτική μηχανή συμπίεσης ατμών. 

δ΄ Πορεία

1ο:  Εξετάστε προσεκτικά την ψυκτική μηχανή και αναγνωρίστε τα εξαρ-

τήματά της.

2ο:  Σχεδιάστε το διάγραμμα της ψυκτικής μηχανής και εξηγήστε περι-

ληπτικά τη λειτουργία της.

3ο: Συνδέστε το set των μανομέτρων με τη φιάλη service.

4ο:  Συνδέστε το set των μανομέτρων με τη βαλβίδα (ή κοινή υποδοχή) 
service του συμπιεστή, ενώ παράλληλα ανοίγετε τη φιάλη service 
για να απομακρύνετε τον αέρα από τους σωλήνες. Αυτό επιτυγχά-
νεται, εφόσον προηγουμένως έχετε αφήσει μικρή ποσότητα ψυκτι-
κού  να  εκτονωθεί  στην  ατμόσφαιρα,  χαλαρώνοντας  το  σύνδεσμο 
που  συνδέει  τον  ελαστικό  σωλήνα  με  τη  βαλβίδα  του  συμπιεστή. 
Με  τον  τρόπο  αυτό  απαλλάσσεται  ο  χώρος  των  μανομέτρων  και 
των σωληνώσεων από τον αέρα και την υγρασία που υπήρχε προη-
γουμένως. Στη συνέχεια, σφίξτε καλά το σύνδεσμο του ελαστικού 
σωλήνα και κλείστε τη βαλβίδα του μανομέτρου.

5ο:  Ανοίξτε  τη  βαλβίδα  αναρρόφησης  (μανομέτρου  χαμηλής  πίεσης 
του set των μανομέτρων), αν πρόκειται για κοινή υποδοχή με αντε-
πίστροφη βαλβίδα που αυτό επιτυγχάνεται αυτόματα.

6ο: Βάλτε σε λειτουργία την ψυκτική μηχανή.

7ο: Συζητήστε σχετικές απορίες που τυχόν σας δημιουργήθηκαν.

8ο:  Ανοίξτε κατά το 1/2 περίπου της στροφής τη βαλβίδα service του 
συμπιεστή στρέφοντάς τη δεξιόστροφα, αν υπάρχει, και πάρτε την 
πίεση χαμηλής.

Αποσύνδεση μανομέτρων
Ενώ  η  μονάδα  λειτουργεί,  γυρίστε  τη  βαλβίδα  service  τέρμα  αριστερά 
(πίσω θέση) και αποσυνδέστε το set των μανομέτρων. 

ΑΣΚΗΣΗ 15η

ΤΟ ΣΕΤ ΤΩΝ ΜΑΝΟΜΕΤΡΩΝ ΚΑΙ ΟΙ ΧΡΗΣΕΙΣ ΤΟΥ

α΄ Σκοπός

Σκοπός αυτού του έργου είναι ή εξοικείωση των μαθητών με τη σύν-
δεση των μανομέτρων σε μια ψυκτική μηχανή για τη λήψη μετρήσεων 
στην υψηλή και χαμηλή πίεση του συστήματος ψύξεως.

β΄ Γενικά

Τα μανόμετρα που χρησιμοποιούμε στα ψυκτικά συστήματα βοηθούν στην 
εύρεση της πίεσης και της θερμοκρασίας του ψυκτικού ρευστού, ακριβώς 
όπως και με τους πίνακες των θερμοδυναμικών χαρακτηριστικών (πίνακες 
θερμοκρασιών) των ψυκτικών ρευστών. Το σετ μανομέτρων ή και κάσα μα-
νομέτρων  που  χρησιμοποιούμε  στην  ψύξη  αποτελείται  από  δυο  μανόμε-
τρα. Το ένα μανόμετρο, που ονομάζεται και ως σύνθετο μανόμετρο, είναι 
το μανόμετρο που μετρά τη χαμηλή πίεση του ψυκτικού συστήματος και 
το  μανόμετρο  υψηλής  πίεσης  που  μετρά  την  υψηλή  πίεση  του  ψυκτικού 
συστήματος. 


Σύνθετο μανόμετρο ή μανόμετρο χαμηλής πίεσης

Το σύνθετο μανόμετρο, συνήθως χρώματος μπλε, έχει την ικανότητα να με-
τράει πιέσεις πάνω και κάτω από την ατμοσφαιρική πίεση. Οι μαύροι μεγάλοι 
αριθμοί του μανομέτρου παριστάνουν τις τιμές της πίεσης. Παρατηρώντας 
το σύνθετο μανόμετρο βλέπουμε ότι η ατμοσφαιρική πίεση είναι 101,325 kPa 
(14,7 psig). Όταν η βελόνα του μανομέτρου κινείται πάνω από το μηδέν, τότε 
μετράμε  πίεση  πάνω  από  την  ατμοσφαιρική.  Όταν  η  βελόνα  κινείται  κάτω 
από το μηδέν, τότε μετράει υποπίεση (πίεση χαμηλότερη της ατμοσφαιρικής 
σε in Hg). Το σύνθετο μανόμετρο, πέρα από τη μέτρηση της πίεσης λειτουρ-
γίας  της  χαμηλής  πλευράς  του  ψυκτικού  συγκροτήματος,  μετράει  και  την 
υποπίεση (το κενό) ενός στεγανοποιημένου ψυκτικού συγκροτήματος.

Οι τιμές πιέσεως του σύνθετου μανομέτρου του σχήματος 15.1 κυμαί-
νονται από 0 έως 17bar. Η κλίμακα μέτρησης της υποπίεσης είναι διαβαθ-
μισμένη σε kPa ή cm Hg (από 0 μέχρι 76 cm Hg).

Μανόμετρο υψηλής πίεσης

Το μανόμετρο υψηλής πίεσης του σετ μανομέτρων έχει συνήθως κόκκινο 
χρώμα και χρησιμοποιείται για τη μέτρηση της πίεσης της υψηλής πλευ-
ράς ενός στεγανοποιημένου ψυκτικού συστήματος.

Οι τιμές της πίεσης του μανομέτρου υψηλής παριστάνονται από τους 
μεγάλους  μαύρους  αριθμούς  που  αναγράφονται  πάνω  στην  πλάκα  του, 
όπως γίνεται και με το μανόμετρο χαμηλής πίεσης. Το μανόμετρο υψηλής 
πίεσης του σχήματος 15.1 είναι διαβαθμισμένο από 0 έως 500 psig. Παρα-
τηρούμε ότι στο μανόμετρο υψηλής πίεσης δεν έχουμε κλίμακα μέτρησης 
κάτω  από  0  psig.  Το  μανόμετρο  υψηλής  μετράει  πιέσεις  πάνω  από  την 
ατμοσφαιρική πίεση.

Παρατηρώντας τα μανόμετρα τόσο της υψηλής, όσο και της χαμηλής 
πλευράς στο εσωτερικό της πλάκας τους αναγράφονται τρία ψυκτικά ρευ-
στά  (R-134A-  R-22  και  R-502).  Αυτές  οι  εσωτερικές  κλίμακες,  χρώματος 
κόκκινου, των μανομέτρων αντιπροσωπεύουν τις θερμοκρασιακές κλίμα-
κες αυτών των συγκεκριμένων ψυκτικών ρευστών σε δεδομένη πίεση.

Δηλαδή, χρησιμοποιώντας αυτές τις κλίμακες και γνωρίζοντας το είδος 
του ψυκτικού ρευστού σε ένα στεγανοποιημένο ψυκτικό συγκρότημα, μπο-
ρούμε να καθορίσουμε τη θερμοκρασία του ψυκτικού ρευστού, καταγρά-
φοντας την ένδειξη της πιέσεως του συστήματος.

π.χ. Παράδειγμα

Ας υποθέσουμε ότι η βελόνα του μανομέτρου χαμηλής δείχνει πίεση 2,72 
bar και ότι αυτή η ένδειξη αφορά ένα στεγανοποιημένο ψυκτικό σύστημα.
Αν το ψυκτικό ρευστό που κυκλοφορεί σ' αυτό το σύστημα είναι R- 134a 
τότε η θερμοκρασία του R-134a σε αυτή την πίεση είναι 8°C. Αν το ψυκτικό 
ρευστό που κυκλοφορεί σε' αυτό είναι R-22, τότε η θερμοκρασία σε αυτή 
την πίεση είναι -8°C και αν το ψυκτικό ρευστό είναι R-502, τότε η θερμο-
κρασία σε αυτή την πίεση είναι -11°C.

Το σετ των μανομέτρων ή κάσα μανομέτρων είναι ένα σύστημα εξαρ-
τημάτων πού συνδέονται μεταξύ τους κατάλληλα, ώστε να μπορούμε με 
αυτά να μετράμε τις πιέσεις πού επικρατούν στα διάφορα σημεία μιας ψυ-
κτικής μηχανής.

Η συχνότητα χρησιμοποιήσεως του σετ των μανομέτρων από τους τε-
χνίτες συντήρησης και επισκευής ψυκτικών μηχανημάτων είναι τόσο απα-
ραίτητη, όσο τα “ακουστικά” στους γιατρούς. Με τα μανόμετρα μπορούμε 
να παρακολουθήσουμε τι ακριβώς συμβαίνει μέσα στην ψυκτική μηχανή, 
αν πρέπει να συμβαίνει αυτό που παρατηρούμε και γιατί συμβαίνει.

Εκτός από τις παρατηρήσεις επί των μεταβολών των πιέσεων της ψυ-
κτικής μηχανής, με το σετ των μανομέτρων, μπορούμε να εκτελέσουμε και 
τις ακόλουθες εργασίες συντηρήσεως:

• Προσθήκη λαδιού στη μονάδα.

• Πλήρωση της μονάδας με ψυκτικό ή αποπλήρωση αυτής.

• Δημιουργία κενού στο σύστημα.

• Παράκαμψη του συμπιεστή (BY-PASSING), κ.λπ.

Τα μέρη ενός SET μανομέτρων

Κάθε σετ μανομέτρων αποτελείται:

• Από το σώμα (κάσα).

• Από τα μανόμετρα (χαμηλής και υψηλής πίεσης).

•  Από τις υποδοχές συνδεσμολογίας (χαμηλής, υψηλής πίεσης και την 

υποδοχή SERVICE του σετ ).

• Από τις βάνες (χαμηλής και υψηλής).

Τα τμήματα από τα οποία αποτελείται ένα σετ μανομέτρων και οι διά-

φορες χρήσεις τους, φαίνονται στο ακόλουθο σχήμα.


Η αναγνώριση των μανομέτρων

Η αναγνώριση των μανομέτρων (χαμηλής-υψηλής) μπορεί να γίνει με τους 
εξής τρόπους:

Το μανόμετρο της χαμηλής έχει κλίμακα ενδείξεων και κάτω της ατμο-
σφαιρικής  πίεσης,  πράγμα  το  οποίο  δε  συμβαίνει  με  το  μανόμετρο  της 
υψηλής.

Κατά κανόνα το μανόμετρο της χαμηλής τοποθετείται στο αριστερό μέ-
ρος της κάσας.

Πολλές φορές το μανόμετρο της υψηλής είναι χρωματισμένο κόκκινο.
Εδώ πρέπει να τονιστεί ιδιαίτερα ότι πριν από κάθε συνδεσμολογία και 
χρήση  των  μανομέτρων,  θα  πρέπει  να  γίνει  προσεκτικά  αναγνώριση  των 
μερών τους, των κλιμάκων και των υποδοχών συνδεσμολογίας τους.

Οι βαλβίδες SERVICE των συμπιεστών

Η σύνδεση των μανομέτρων για τη μέτρηση των πιέσεων που επικρατούν 
σε  ένα  ψυκτικό  κύκλωμα  γίνεται  στις  ειδικές  υποδοχές  των  εξωτερικών 
βαλβίδων των συμπιεστών (βαλβίδες SERVICE υψηλής και χαμηλής).

Οι βαλβίδες SERVICE των συμπιεστών θα πρέπει να χειρίζονται πάντα 
με την ειδική καστάνια χειρισμού των βαλβίδων και ποτέ με άλλα εργαλεία, 
όπως  γερμανικά  κλειδιά  ή  ρυθμιζόμενα  γαλλικά,  πένσες  κ.λπ.  γιατί  έτσι 
καταστρέφεται πολύ γρήγορα το στέλεχος της βαλβίδας και αχρηστεύεται 
ή χειρίζεται πολύ δύσκολα.

Οι βαλβίδες SERVICE των συμπιεστών έχουν τρεις θέσεις:

•  Την εμπρόσθια θέση: Στη θέση αυτή η βαλβίδα απομονώνει το κύ-
κλωμα αναρροφήσεως ή καταθλίψεως της ψυκτικής μηχανής (ανάλο-
γα του αν η βαλβίδα είναι αναρροφήσεως ή καταθλίψεως). Σε αυτή 
τη θέση βάζουμε τις βαλβίδες μόνο σε ειδικές περιπτώσεις. 

•  Την  οπίσθια  θέση:  Η  οπίσθια  θέση  της  βαλβίδας  απομονώνει  την 
ειδική  υποδοχή  σύνδεσης  των  μανομέτρων  και  αποφεύγεται  έτσι  η 
απώλεια ψυκτικού ή είσοδος αέρα στο ψυκτικό κύκλωμα κατά τις δι-
άφορες εργασίες SERVICE της ψυκτικής μηχανής. Σε αυτή τη θέση 
πρέπει να αφήνονται οι βαλβίδες στην κανονική λειτουργία των ψυ-
κτικών μηχανών, όταν δεν έχουμε συνδέσει μανόμετρα.

•  Ενδιάμεση θέση: Σε αυτή τη θέση η βαλβίδα επιτρέπει επικοινωνία 
του εσωτερικού της ψυκτικής μηχανής με το περιβάλλον. Επομένως, 
μόνο όταν έχουμε συνδέσει τα μανόμετρα για τη μέτρηση πιέσεων 
χρειάζεται να βάζουμε τις βαλβίδες σε αυτή τη θέση.

ΠΡΟΣΟΧΗ

Ποτέ  μη  σφίγγετε  υπερβολικά  το  στέλεχος  της  βαλβίδας  (μπροστά  ή 
πίσω).

Δημιουργούνται  έτσι  πρόωρες  φθορές  στο  μηχανισμό  έλεγχου  της 
βαλβίδας με αποτέλεσμα να παρουσιάζονται διαρροές. Επίσης, να επανα-
τοποθετείτε το καπάκι που σκεπάζει το στέλεχος χειρισμού της βαλβίδας. 
Αποφεύγονται έτσι τυχόν διαρροές. 

Η ΣΥΝΔΕΣΗ ΤΩΝ ΜΑΝΟΜΕΤΡΩΝ

ΕΡΓΑΛΕΙΑ - ΥΛΙΚΑ

• 1 Σετ μανομέτρων υψηλής-χαμηλής πίεσης

• 2 Ελαστικοί σωλήνες 1/4».

• 3 Καστάνια 1/4».

• 4 Πειραματική τράπεζα ψυκτικής μηχανής, σε λειτουργία.

Α. Η σύνδεση των μανομέτρων

δ΄ Πορεία

1ο:  Συνδέστε τούς ελαστικούς σωλήνες στο σετ των μανομέτρων και στις 
αντίστοιχες υποδοχές τω βαλβίδων του συμπιεστή όπως φαίνεται στο 

σχήμα 15.4, αφήνοντας χαλαρό το σύνδεσμο (ρακόρ) στη βαλβίδα τής 

αναρρόφησης.

2ο:  Ανοίξτε (στρέψτε τέρμα αριστερά) τις βαλβίδες των μανομέτρων υψη-
λής και χαμηλής και κλείστε καλά τη μεσαία υποδοχή συνδεσμολογίας 

(με τάπα).

3ο:  Ανοίξτε  ελάχιστα  την  βαλβίδα  της  υψηλής,  στρέφοντας  το  στέλεχος 

1/4 της στροφής προς τα δεξιά.

4ο:  Επιτρέψτε να εξέλθει μικρή ποσότητα ψυκτικού από το χαλαρό σύνδε-

σμο της βαλβίδας αναρρόφησης. Έτσι, θα έχουμε σάρωση του ατμο-

σφαιρικού αέρα και της υγρασίας που υπήρχε στη σωλήνωση των μα-

νομέτρων. Κατόπιν, σφίξτε καλά το σύνδεσμο του ελαστικού σωλήνα 

της χαμηλής και κλείστε τις βάνες των μανομέτρων.

5ο:  Τέλος, ανοίξτε τη βαλβίδα αναρροφήσεως του συμπιεστή στρέφοντας 

το στέλεχος της κατά 1/4 της στροφής προς τα δεξιά και βάλτε την 

ψυκτική μηχανή σε λειτουργία παρακολουθώντας τις πιέσεις.

Β. Η αποσύνδεση των μανομέτρων

Πορεία

1ο:  Φέρτε τη βαλβίδα της κατάθλιψης του συμπιεστή στην πίσω θέση (τέρ-

μα αριστερά) με τη μονάδα σε λειτουργία.

2ο:  Ανοίξτε  τις  βάνες  των  μανομέτρων  (χαμηλής  και  υψηλής).  Έτσι,  θα 

αναρροφηθεί η ποσότητα του ψυκτικού που υπάρχει στις γραμμές των 

μανομέτρων και δε θα έχουμε σπατάλη ψυκτικού.

3ο:  Όταν  η  πίεση  στα  μανόμετρα  κατέβει  ικανοποιητικά  (όταν  γίνει  ίση 
με την πίεση α αναρρόφησης), φέρτε τη βαλβίδα αναρρόφησης στην 
πίσω θέση (στρέψτε την τέρμα αριστερά).

4ο:  Αποσυνδέστε τα μανόμετρα και τοποθετήστε τα κατάλληλα στο εργα-

λειοδοτήριο, έτοιμα για νέα χρησιμοποίηση.

5ο:  Τοποθετήστε τα καλύμματα των βαλβίδων του συμπιεστή (τάπες των 

βαλβίδων).

6ο:  Επαναλάβατε  τη  σύνδεση  και  αποσύνδεση  των  μανομέτρων  πολλές 
φορές, ώστε να εξοικειωθείτε καλά με τις δύο αυτές σπουδαίες διαδι-
κασίες. 

ΑΣΚΗΣΗ 16η

ΧΑΜΗΛΟ ΦΟΡΤΙΟ ΨΥΚΤΙΚΟΥ ΜΕΣΟΥ

α΄ Σκοπός

Σκοπός αυτού του έργου είναι η εξοικείωση των μαθητών με την έννοια 
του χαμηλού  φορτίου  ψυκτικού μέσου,  καθώς επίσης με  τις τεχνικές 
ανίχνευσής του, και με τις διαδικασίες αποκατάστασής του.

β΄ Γενικές πληροφορίες

Κατά την κατασκευή μιας ψυκτικής μονάδας ενός μικρού επαγγελματικού 

ψυγείου  προσέχουμε  αυτή  να  έχει  τη  σωστή  πλήρωση  με  το  κατάλληλο 

ψυκτικό υγρό. Η μονάδα, λοιπόν, διατηρεί το σωστό φορτίο του ψυκτικού 

ρευστού μέχρι να παρουσιαστεί κάποια διαρροή.

Αν σε κάποια ψυκτική μονάδα παρουσιαστεί χαμηλό-φορτίο ψυκτικού 

μέσου, τότε πρέπει να καταβληθεί κάθε προσπάθεια για να καθοριστεί και 

να επισκευασθεί η αιτία που την προκάλεσε.

1. Μέθοδος της αφής

Μια  τεχνική  συντήρησης  που  χρησιμοποιείται  κυρίως  από  έμπειρους  τε-

χνίτες - ψυκτικούς για την εντόπιση του σωστού ψυκτικού φορτίου σε μια 

ψυκτική εγκατάσταση είναι η εξής:

•  Διακόπτουμε τη λειτουργία της ψυκτικής μονάδας για 5 λεπτά περί-

που, ώστε να εξισορροπηθούν οι πιέσεις.

•  Πριν  την  επανεκκίνηση  της  μονάδας  ο  τεχνίτης-ψυκτικός  ακουμπάει 
το χέρι του στη γραμμή αναρρόφησης στο σημείο που αυτή αναχωρεί 

από τον εξατμιστή και πριν από οποιονδήποτε εναλλάκτη θερμότητας.

•  Ο  τεχνίτης  ψυκτικός  αισθάνεται  διά  της  αφής  τη  θερμοκρασία  της 

γραμμής αναρρόφησης.

•  Τίθεται σε λειτουργία ο συμπιεστής της μονάδας.

•  Αν η γραμμή την οποία ακουμπάει με το χέρι του ο τεχνίτης-ψυκτικός 

γίνει  ψυχρή  σε  μικρό  χρονικό  διάστημα,  τότε  το  πιο  πιθανό  είναι  η 

μονάδα να έχει το σωστό φορτίο ψυκτικού μέσου.

Κατά τον έλεγχο αυτό όταν οι πιέσεις εξισορροπούνται, το μεγαλύτερο 

μέρος του ψυκτικού μέσου που βρίσκεται μέσα στο συμπυκνωτή μετακινεί-

ται προς τον εξατμιστή. Όταν με την κίνηση του συμπιεστή μειωθεί η πίε-

ση στη γραμμή αναρρόφησης, τότε μια μικρή ποσότητα υγρού ψυκτικού 

μέσου θα μετακινηθεί μέσα στη γραμμή αναρρόφησης κατά τη στιγμή της 

εκκίνησης και θα προκαλέσει τη στιγμιαία ψύξη της γραμμής.

Αυτή  η  μέθοδος  ελέγχου  για  το  σωστό  φορτίο  ψυκτικού  μέσου  μιας 

ψυκτικής συσκευής βοηθάει πολλούς έμπειρους τεχνίτες-ψυκτικούς. Όταν 

ο τεχνίτης-ψυκτικός υποπτευθεί χαμηλό φορτίο ψυκτικού μέσου, τότε πρέ-

πει να διακόπτει τη λειτουργία της μονάδας, ώστε να επέλθει η εξισορρό-

πηση των πιέσεων.

2. Μέθοδος τοποθέτησης μανομέτρων

Το  πιο  διαδεδομένο  ψυκτικό  ρευστό  για  τη  λειτουργία  των  οικιακών  ψυ-

γείων είναι το R-134a (αυτό αντικαθιστά διαδοχικά το R-12 και το R-22 σε 

όλα τα καινούργια ψυγεία εξαιτίας των προβλημάτων που δημιουργεί στο 

περιβάλλον). Θα αναφερόμαστε σ’ αυτό σε αυτή την ενότητα.

Πορεία Εργασίας

1ο:  Σταματάμε το συμπιεστή και τοποθετούμε στο σύστημα την κάσα μα-

νομέτρων.

2ο:  Στη συνέχεια επανακινούμε το συμπιεστή. Εάν το μανόμετρο της χαμη-

λής πίεσης του συστήματος δείξει υποπίεση, (πίεση χαμηλότερη της 

ατμοσφαιρικής) για ένα χρονικό διάστημα 15 λεπτών περίπου, τότε η 

μονάδα μπορεί να έχει:

3ο:  α) Χαμηλό φορτίο ψυκτικού μέσου ή β) ο τριχοειδής σωλήνας του συ-

στήματος να είναι φραγμένος.

4ο:  Προσθέτουμε  στο  σύστημα  μια  μικρή  ποσότητα  ψυκτικού  υγρού  και 

παρακολουθούμε τις πιέσεις.

Αν κατά την πρόσθεση με ψυκτικό υγρό στο σύστημα αυξάνεται η πίε-
ση στην πλευρά της κατάθλιψης, τότε μπορούμε να συμπεράνουμε ότι 
είναι φραγμένος ο τριχοειδής σωλήνας.

5ο:  Αφού  διαπιστώνουμε  ότι  έχουμε  χαμηλό  φορτίο  στη  συσκευή  μας, 

εντοπίζουμε τη διαρροή, η οποία προκαλεί το χαμηλό φορτίο.

6ο:  Αφαιρούμε και συλλέγουμε το ψυκτικό υγρό από τη συσκευή και επι-
σκευάζουμε τη διαρροή. Στη συνέχεια προσθέτουμε το απαιτούμενο 
ψυκτικό υγρό και ελέγχουμε την επισκευή της διαρροής.

7ο:  Ακολούθως εκκενώνουμε το σύστημα μέχρι να φθάσει σε βαθιά υπο-
πίεση (κενό) και κατόπιν το πληρώνουμε με το προκαθορισμένο από 
τον κατασκευαστή ψυκτικό υγρό και σύμφωνα με τις οδηγίες του κα-
τασκευαστή.

  ΠΑΡΑΤΗΡΗΣΗ

Ο χρόνος των 15 λεπτών που αναφέρθηκε παραπάνω στην πορεία της ερ-
γασίας πρέπει να περάσει οπωσδήποτε, γιατί δεν είναι ασυνήθιστο για ένα 
ψυγείο που χρησιμοποιεί R-134a να λειτουργεί υπό υποπίεση για μια μικρή 
χρονική περίοδο, μετά την έναρξη λειτουργίας του συμπιεστή.
Επίσης, πολλές μονάδες λειτουργούν υπό πίεση για μεγάλο χρονικό διά-
στημα μετά την εκκίνηση της μονάδας. Αυτό μπορεί να συνεχίζεται μέχρι 
να  τροφοδοτηθεί  με  ψυκτικό  μέσον  από  το  συμπυκνωτή  δια  μέσου  του 
τριχοειδή σωλήνα και να εξισορροπηθεί το φορτίο του συστήματος. Αυτό 
μπορεί να συμβεί πιο συχνά, αν η μονάδα φορτίζεται από την πλευρά της 
υψηλής πίεσης μετά την εκκένωση.

3. Πλήρωση ψυκτικού υγρού με την μέθοδο της παγωμένης γραμμής

Η μέθοδος της παγωμένης γραμμής είναι μια μέθοδος που χρησιμοποιεί-
ται για την πλήρωση μιας ψυκτικής συσκευής, ιδιαίτερα όταν δεν έχουμε 
σαφείς πληροφορίες από τον κατασκευαστή για την απαιτούμενη ποσότη-
τα του ψυκτικού ρευστού για την ορθή πλήρωση της ψυκτικής συσκευής. 
Επίσης, είναι μια μέθοδος που μπορεί να χρησιμοποιηθεί από έμπειρους 
τεχνίτες-  ψυκτικούς.  Χρησιμοποιείται  αυτή  η  μέθοδος  για  την  πρόσθεση 
ψυκτικού υγρού, καθώς η μονάδα λειτουργεί.

Πορεία Εργασίας

1ο:  Ορίζουμε ένα σημείο παρατήρησης της ψυκτικής συσκευής το οποίο 
συνήθως είναι αυτό, όπου η γραμμή αναρρόφησης φεύγει από το θά-
λαμο του ψυγείου στο πίσω μέρος του και όπου είναι πιθανόν να εμφα-
νισθεί πάγος.

2ο:  Προσθέτουμε πολύ αργά ψυκτικό ρευστό ανοίγοντας και κλείνοντας 
τη βαλβίδα χαμηλής πιέσεως της κάσας μανομέτρων έως ότου εμφανι-
σθεί πάγος στο σημείο παρατήρησης.

3ο:  Εάν εμφανισθεί πάγος στο σημείο επιλογής μας, τότε σταματάμε την 
πρόσθεση  ψυκτικού  μέσου.  Η  πίεση  αναρρόφησης  αυτή  τη  χρονική 
στιγμή μπορεί να είναι 0,68 έως 1,36 bar και μπορεί να μειωθεί μέχρι 
136 έως 0,34 bar, λίγο πριν διακοπεί η λειτουργία του συμπιεστή από 
το θερμοστάτη του ψυγείου.

4ο:  Εάν  η  γραμμή  του  σχηματιζόμενου  πάγου  διολισθαίνει  προς  το  συ-
μπιεστή,  καθώς  μειώνεται  η  θερμοκρασία  του  θαλάμου,  τότε  μπορεί 
να αφαιρεθεί και να συλλεχθεί ψυκτικό μέσον διαμέσου της χαμηλής 
πλευράς έως ότου διορθωθεί η παγωμένη γραμμή (σχήμα 16.2). 

ΑΣΚΗΣΗ 17η

ΥΠΕΡΦΟΡΤΩΣΗ ΜΕ ΨΥΚΤΙΚΟ ΜΕΣΟ

α΄ Σκοπός

Σκοπός  αυτού  του  έργου  είναι  η  εξοικείωση  των  μαθητών  με  την  έν-
νοια της υπερφόρτωσης μιας ψυκτικής μονάδας με ψυκτικό υγρό, με 
τη μέθοδο υπολογισμού της φόρτωσης με ψυκτικό υγρό μιας ψυκτικής 
μονάδας, ανάλογα με τη θερμοκρασία του χώρου στον οποίο βρίσκεται 
η ψυκτική μονάδα ή ανάλογα με το φορτίο του θαλάμου της ψυκτικής 
μονάδας.

Επίσης, αναλύεται η εφαρμογή της φιάλης συλλογής ψυκτικού υγρού 
για την αφαίρεση του πλεονάζοντος ψυκτικού ρευστού.

ΣΧΕΤΙΚΕΣ ΠΛΗΡΟΦΟΡΙΕΣ
Ο συμπυκνωτής του ψυγείου μπορεί να είναι φυσικής ή βεβιασμένης κυ-
κλοφορίας  του  αέρα.  Οι  συμπυκνωτές  εξαναγκασμένης  κυκλοφορίας  εί-
ναι πιο αποδοτικοί και η πίεση κατάθλιψης θα είναι χαμηλότερη από ένα 
συμπυκνωτή με φυσική κυκλοφορία. Εάν σε ένα ψυγείο προστεθεί πάρα 
πολύ ψυκτικό μέσο, τότε θα αυξηθεί πολύ και η πίεση κατάθλιψης. Το συ-
νηθισμένο ψυκτικό μέσον των οικιακών ψυγείων είναι το R-12. Οι συνηθι-
σμένες πιέσεις κατάθλιψης πρέπει να αντιστοιχούν σε μια θερμοκρασία, η 
οποία είναι 14°C έως 20°C υψηλότερη από τη θερμοκρασία του δωματίου, 
στις προκαθορισμένες συνθήκες λειτουργίας.

Για παράδειγμα, εάν η θερμοκρασία του χώρου όπου βρίσκεται η ψυ-
κτική συσκευή είναι 21°C, τότε η πίεση κατάθλιψης είναι περίπου μεταξύ 
7,95 bar και 9,25 bar.

Βέβαια, θα πρέπει να παίρνουμε σοβαρά υπόψη το φορτίο του ψυχόμε-
νου χώρου. Αυτές οι τιμές πιέσεων θα είναι μεγαλύτερες, αν η θερμοκρα-
σία του ψυχόμενου χώρου είναι υψηλή, (σχήμα 17.1).

Στην περίπτωση που εμφανίζεται υγρασία γύρω από τη γραμμή αναρ-
ρόφησης, αυτό μας δείχνει ότι υπάρχει πάρα πολύ ψυκτικό υγρό στην ψυ-
κτική μας συσκευή.

 Πορεία

1ο:  Τοποθετήστε στο συμπιεστή του ψυκτικού συγκροτήματος την κάσα 

μανομέτρων κατά τα γνωστά.

2ο:  Θέστε  σε  λειτουργία  την  ψυκτική  συσκευή  και  σημειώστε  την  πίεση 

αναρρόφησης και την πίεση κατάθλιψης.

3ο:  Με ένα θερμόμετρο μετρήστε τη θερμοκρασία του χώρου που βρίσκε-
ται η ψυκτική σας συσκευή. (Συνήθως αυτή η θερμοκρασία λαμβάνεται 
ως η θερμοκρασία του αέρα πάνω στο συμπυκνωτή σχήμα 17.2).

4ο:  Μετατρέψτε τη θερμοκρασία του χώρου σε βαθμούς Φαρενάιτ και με 
τη βοήθεια των πινάκων θερμοδυναμικών χαρακτηριστικών για το R-12 
Πίνακας 17.1 προσδιορίστε την απαιτούμενη πίεση κατάθλιψης. (Χρη-
σιμοποιώντας  ως  κανόνα  την  παραδοχή  ότι  η  θερμοκρασία  κατάθλι-
ψης του ψυκτικού ρευστού θα πρέπει να είναι 14° έως 20°C υψη¬λότε-
ρη από τη θερμοκρασία του χώρου.

5ο:  Στην περίπτωση που η πίεση που διαβάζεται από το μανόμετρο υψη-
λής είναι υψηλότερη από τη μέγιστη τιμή που διαβάζεται από τον πίνα-
κα, αφαιρέστε ψυκτικό ρευστό από τη μονάδα.

  ΠΑΡΑΤΗΡΗΣΗ

Η  αφαίρεση  του  πλεονάζοντος  ψυκτικού  ρευστού  από  την  ψυκτική  μας 
μονάδα δεν πρέπει ποτέ να γίνεται στο περιβάλλον.

Θα πρέπει πάντα να χρησιμοποιείται είτε μονάδα συλλογής και ανακύ-

κλωσης ψυκτικών ρευστών, είτε φιάλη ψυκτικού για Service.

2. Αφαίρεση ψυκτικού ρευστού με φιάλη ψυκτικού για Service

Η φιάλη ψυκτικού για Service είναι μια φιάλη κατάλληλων προδιαγραφών 
για τη συλλογή και αποθήκευση με ασφάλεια του ψυκτικού ρευστού.

Θα πρέπει να δοθεί προσοχή κατά τη συλλογή του ψυκτικού ρευστού 
στη φιάλη, να μην πληρωθεί αυτή υπερβολικά, διότι θα αναπτυχθούν εσω-
τερικά  αυτής  υπερβολικές  πιέσεις  και  ενδεχομένως  να  προκληθεί  μέχρι 
και έκρηξη.

Θα πρέπει να πληρώνεται μέχρι το 80% της χωρητικότητας της φιάλης 

με ψυκτικό ρευστό.

Πορεία Εργασίας

1ο:  Ελέγξτε  αν  έχει  επιτευχθεί  ικανοποιητικό  κενό  στη  φιάλη  και  αν  όχι 

δημιουργήστε το κατάλληλο κενό στη φιάλη.

2ο:  Συνδέστε την κάσα μανομέτρων στο συμπιεστή της ψυκτικής συσκευ-

ής κατά τα γνωστά.

3ο:  Συνδέστε τη φιάλη με τη μεσαία υποδοχή της κάσας των μανομέτρων.

4ο:  Ανοίξτε  τη  βαλβίδα  της  υψηλής  πιέσεως  της  κάσας  μανομέτρων  και 

διατηρήστε κλειστή τη βαλβίδα της χαμηλής.

5ο:  Στρέψτε  ελαφρά  τη  βαλβίδα  της  κατάθλιψης  του  συμπιεστή  δεξιό-
στροφα  και  επιτρέψτε  να  εξέλθει  μικρή  ποσότητα  ψυκτικού  από  το 
σύνδεσμο της φιάλης service. Με τον τρόπο αυτό επιτυγχάνουμε εξα-
έρωση της γραμμής μανομέτρων-φιάλης. Ακολούθως σφίξτε καλά το 
σύνδεσμο της φιάλης.

6ο:  Τοποθετήστε τη φιάλη του Service μέσα σε κρύο νερό ή σε παγάκια.

7ο:  Βάλτε τις βαλβίδες του συμπιεστή σε ενδιάμεση θέση και λειτουργή-
στε το συμπιεστή, ανοίγοντας ταυτόχρονα τη βαλβίδα της φιάλης.

8ο:  Συνεχίστε τη λειτουργία της μονάδας παρακολουθώντας τις ενδείξεις 
των μανομέτρων και ζυγίζοντας τη φιάλη κατά τακτά χρονικά διαστή-
ματα.

9ο:  Φέρτε τις πιέσεις της ψυκτικής συσκευής στα όρια που υπολογίσατε 
βάσει των θερμοδυναμικών πινάκων και του φορτίου του ψυχόμενου 
χώρου.

  ΠΑΡΑΤΗΡΗΣΗ

Μην κλείνετε τη βαλβίδα κατάθλιψης του συμπιεστή προς το συμπυκνωτή 
κατά τη διαδικασία της αφαίρεσης του ψυκτικού υγρού. Ο συμπιεστής κα-
ταπονείται υπερβολικά και συνήθως αυτό δεν επιτρέπεται από τους κατα-
σκευαστές των συμπιεστών.

ΑΣΚΗΣΗ 18η

ΕΛΕΓΧΟΣ ΤΩΝ ΔΙΑΡΡΟΩΝ ΤΟΥ ΨΥΚΤΙΚΟΥ  
ΜΕΣΟΥ ΣΕ ΟΙΚΙΑΚΟ ΨΥΓΕΙΟ

α΄ Σκοπός

Σκοπός αυτής της εργαστηριακής άσκησης είναι η εξοικείωση των μα-
θητών με τις διάφορες διαρροές, που μπορούν να εμφανισθούν στις 
σωληνώσεις του ψυκτικού ρευστού ενός οικιακού ψυγείου, καθώς επί-
σης και στους διάφορους τρόπους αντιμετώπισης των διαρροών αυ-
τών.

Να γνωρίσουν και να εξοικειωθούν οι μαθητές με τις συσκευές ανίχνευ-
σης  διαρροών  ψυκτικού  μέσου  και  να  ασκηθούν  στον  εντοπισμό  του 
σημείου διαρροής σε μια ψυκτική εγκατάσταση.

β΄ Γενικές πληροφορίες

Είναι  γνωστό  ότι  η  σωστή  λειτουργία  ενός  οικιακού  ψυγείου,  αλλά  και 
οποιοσδήποτε ψυκτικής εγκαταστάσεως, μπορεί να επηρεαστεί σημαντικά 
με την οποιαδήποτε απώλεια ψυκτικού υγρού.

Στην περίπτωση που ένα χαμηλό φορτίο οφείλεται στο εργοστάσιο κα-
τασκευής του ψυγείου, εξαιτίας κάποιας διαρροής, αυτό μπορεί να εντο-
πιστεί όταν το ψυγείο τεθεί σε λειτουργία και δε θα επιτυγχάνει τη σωστή 
ψύξη μέσα στο θάλαμό του από την αρχή.

Όταν το ψυγείο, ενώ λειτουργεί για αρκετό χρονικό διάστημα, δεν επι-
τυγχάνει τη σωστή ψύξη στο θάλαμό του, τότε έχει κάποια διαρροή του 
ψυκτικού του υγρού και θα πρέπει να επισκευαστεί αμέσως.

Όπως  αναφέρθηκε,  ένα  σύστημα  ψύξης  εργάζεται  υπό  κάποια  πίεση 
και  επομένως  η  στεγανότητα  του  κυκλώματός  του  είναι  πολύ  σημαντική 
και αναγκαία. Μια διαρροή σε ένα τμήμα της ψυκτικής εγκατάστασης προ-
ξενεί απώλεια του ψυκτικού και, αν η πίεση είναι μικρότερη της ατμοσφαι-
ρικής, θα μπει αέρας στο ψυκτικό κύκλωμα με πολλά δυσάρεστα επακό-
λουθα για την εγκατάσταση.

Γι’ αυτό το λόγο η όποια διαρροή θα πρέπει να εντοπίζεται γρήγορα και 

να επιδιορθώνεται.

Πολλοί τεχνίτες-ψυκτικοί προτιμούν να επιδιορθώνουν τις βλάβες των 
διαρροών  στο  εργαστήριό  τους  χωρίς  να  υπάρχουν  τρόφιμα  εντός  του 
θαλάμου του ψυγείου. Πολλές φορές όμως αυτό δεν είναι εφικτό και θα 
πρέπει να επισκευάζεται η βλάβη επί τόπου.

Τα συστήματα ψύξης με συμπίεση ατμών ψυκτικού μέσου λειτουργούν 
με υπερπίεση, που έχει ως αποτέλεσμα την απαραίτητη στεγανότητά τους. 
Κάθε διαρροή θα πρέπει να διορθώνεται αμέσως, διότι η απώλεια ψυκτι-
κού μέσου, εκτός των οικονομικών (μειωμένη απόδοση εγκατάστασης και 
κίνδυνος καταστροφής της), έχει πολλές φορές, ανάλογα με το ψυκτικό 
μέσον που χρησιμοποιείται1, και άλλες επικίνδυνες συνέπειες για την υγεία 
των προσώπων που εργάζονται σε αυτές ή που τις χρησιμοποιούν. Γενικό-
τερα,  επιφέρει  περιβαλλοντικά  προβλήματα,  επιβαρύνοντας  έτσι  τη  ζωή 
όλου του πλανήτη.

Οι  διαρροές  στις  σωληνώσεις  μπορούν  να  παρατηρηθούν  εντός  των 
τοιχωμάτων του ψυκτικού θαλάμου. Ευτυχώς όμως κάτι τέτοιο δε συμβαί-
νει συχνά, μιας και είναι πολύ δύσκολο να επισκευασθούν και αναπόφευ-
κτα τέτοιες διαρροές επιφέρουν την καταστροφή του ψυγείου.

Μια άλλη περίπτωση διαρροών από τις σωληνώσεις είναι αυτές (οι σω-
ληνώσεις) που βρίσκονται δίπλα στον εξατμιστή και μπορεί να αφαιρεθεί ο 
εξατμιστής (σχήμα 18.1).

Σε κάθε περίπτωση ο καλύτερος χώρος για μια δύσκολη επισκευή είναι 

το εργαστήριο και όχι το σπίτι ή οποιοσδήποτε άλλος χώρος.

Ο  έλεγχος  των  διαρροών  πρέπει  να  είναι  σχολαστικός  και  να  γίνεται 
σε όλα τα τμήματα της ψυκτικής εγκατάστασης (σωληνώσεις, σύνδεσμοι 
κ.λπ.).

Οι συνηθέστεροι τρόποι για την ανίχνευση των διαρροών σε μια ψυκτι-

κή εγκατάσταση είναι:

1. Με τη λυχνία Halide (Χέιλαϊντ)

2. Με ηλεκτρονικό ανιχνευτή

3. Με σαπουνοδιάλυμα.

4. Με ειδικό χημικό χαρτί.

γ΄ Απαιτούμενος εξοπλισμός

• Ψυκτική μηχανή.

• Σετ μανομέτρων.

• Δοχείο σαπουνοδιαλύματος.

• Συσκευή HALIDE.

• Ηλεκτρονικός ανιχνευτής διαρροών.

δ΄ Πορεία

1ο:  Γενικά, το κάθε ψυγείο έχει διαφορετική μέθοδο αφαίρεσης του εξα-
τμιστή και για μια τέτοια εργασία θα πρέπει να ακολουθούνται οι οδη-
γίες του κατασκευαστή.

2ο:  Πολλές φορές όμως δεν υπάρχουν τέτοιες οδηγίες και καλείται ο τε-
χνίτης-ψυκτικός να ακολουθήσει δική του διαδικασία για την αφαίρε-
ση.

3ο:  Συνήθως, αυτή η δυνατότητα επισκευής δίνεται στα παλαιότερα ψυ-
γεία  που  είναι  κατασκευασμένα  από  fiberglass.(Η  μόνωσή  τους  είναι 
πεπιεσμένο υλικό). Στα ψυγεία που η μόνωση είναι από αφρώδες υλικό 
αυτή η επισκευή δεν μπορεί να γίνει.

4ο:  Αν παρουσιαστούν διαρροές στα τοιχώματα του ψυγείου με μόνωση 
από πεπιεσμένο υλικό, τότε μπορεί να δημιουργηθεί υγρασία στη μό-
νωση  εξαιτίας  της  ηλεκτρόλυσης.  Αυτό  το  φαινόμενο  δημιουργείται 
από  ένα  ελαφρό  οξύ  και  από  τη  διαρροή  του  ηλεκτρικού  ρεύματος 
που συνήθως παρουσιάζεται στις σωληνώσεις από αλουμίνιο και χά-
λυβα.

5ο:  Αν παρουσιαστεί μια διαρροή εξαιτίας της ηλεκτρόλυσης, τότε συνή-
θως προκαλούνται και  άλλες σε πολύ μικρό  χρονικό  διάστημα αφού 
και οι σωληνώσεις δεν έχουν μεγάλο πάχος.

Μια άλλη κατηγορία διαρροών που μπορεί να εμφανισθεί από τις σωλη-
νώσεις είναι στις συνδέσεις των γραμμών.

Οι γενικές μέθοδοι συνδέσεως των γραμμών ψυκτικού ρευστού είναι:

1. Με συγκόλληση

2. Με χρήση εποξικού υλικού

3. Με χρήση συνδέσμου ρακόρ

4. Με χρήση πρεσαριστού προσαρτήματος και ρακόρ


Συνήθως, οι διαρροές στις συνδέσεις των σωληνώσεων ψυκτικών ρευ-
στών εμφανίζεται εκεί που προσαρμόζεται μια χάλκινη σωλήνα με σωλήνα 
αλουμινίου. Συνήθως, η σωλήνα αλουμινίου αναχωρεί από τον εξατμιστή.

Αυτές  οι  διαρροές  έχουν  υψηλό  βαθμό  δυσκολίας  στην  επιδιόρθωσή 

τους, γιατί έχουμε να κάνουμε με δυο διαφορετικά μέταλλα.

Τις  πιο  πολλές  φορές  σε  τέτοιες  θέσεις  χρησιμοποιούμε  ένα  ρακόρ 
σύνδεσης. Άλλοι κατασκευαστές οικιακών ψυγείων έχουν άλλους τρόπους 
επισκευής τέτοιων συνδέσεων.

Α) Έλεγχος διαρροών με σαπουνοδιάλυμα

1.  Ετοιμάστε το σαπουνοδιάλυμα για τη δοκιμή ελέγχου χρησιμοποιώντας 

διάλυμα νερού και σαπουνιού.

2.  Καλύψτε με σαπουνοδιάλυμα όλες τις συνδέσεις και ελέγξτε προσεκτι-

κά αν έχουν δημιουργηθεί φυσαλίδες.

Ύποπτα σημεία θα πρέπει να καλυφθούν ξανά με σαπουνοδιάλυμα και 

να επανεξετασθούν.

Β) Έλεγχος διαρροών με τη συσκευή (λυχνία) Halide (Χέϊλαϊντ)

1ο:  Δημιουργήστε πίεση στη μονάδα άνω των 2bar απόλυτη (30 psig)

2ο:  Ανάψτε τη λυχνία Halide και πλησιάστε το ελεύθερο άκρο του σωλήνα 
ανιχνεύσεως της συσκευής στην ψυκτική εγκατάσταση και αρχίστε να 
την σαρώνετε, παρακολουθώντας τη φλόγα της συσκευής Halide.

3ο:  Αν υπάρχει διαρροή ψυκτικού ρευστού το χρώμα της φλόγας αλλάζει 

και γίνεται βαθύ πράσινο.

4ο:  Αν διαπιστώσετε διαρροή επισκευάστε την και ξανακάνετε τον έλεγχο, 

όπως αναφέρεται παραπάνω.

5ο:  Για να είστε σίγουροι ότι δεν υπάρχει πλέον διαρροή αφήστε τη μο-
νάδα εκτός λειτουργίας για 30 περίπου λεπτά παρακολουθώντας την 
πίεση.  Αν  κατεβαίνει  η  πίεση  σημαίνει  ότι  υπάρχει  ακόμα  διαρροή  η 
οποία θα πρέπει να ανιχνευθεί και να διορθωθεί.

ΠΑΡΑΤΗΡΗΣΕΙΣ

Σε περίπτωση μεγάλης διαρροής (όταν ο χώρος είναι κορεσμένος από ψυ-

κτικό υγρό) η φλόγα της συσκευής γίνεται βιολετί.

Παρά το γεγονός ότι τα ψυκτικά ρευστά της σειράς φρέον δεν είναι το-

ξικά, εντούτοις όταν καίγονται δίνουν αέρια υψηλής τοξικότητας. Γι’ αυτό 

το  λόγο  θα  πρέπει  να  αποφεύγεται  η  πολύωρη  και  μάλιστα  χωρίς  λόγο 

χρήση  της  λυχνίας  Halide  σε  κλειστούς  χώρους,  όπου  υπάρχει  διαρροή 

φρέον.

Κατά τη λειτουργία της λυχνίας Halide θα πρέπει να αποφεύγεται η λει-

τουργία  των ανεμιστήρων  της ψυκτικής  εγκατάστασης.  Έτσι, θα έχουμε 

ευκολότερη εντόπιση της διαρροής.

1.  Ανοίξτε  τη  βαλβίδα  “1”  της  συσκευής  και  ανάψτε  τον  καυστήρα  “2”  

(σχ. 18.3).

2.  Ρυθμίστε τη φλόγα ώστε να μην εξέχει από την άκρη του καυστήρα. Η 

μικρή φλόγα είναι περισσότερο ευαίσθητη από τη μεγάλη.

3.  Ελέγξτε την απορρόφηση του αέρα από τον ελαστικό σωλήνα. Αν η φλό-
γα έχει χρώμα λευκό ή κίτρινο, αυτό σημαίνει ότι ο ελαστικός σωλήνας 
“3” είναι φραγμένος και χρειάζεται καθάρισμα.

4.  Κρατήστε την άκρη του σωλήνα “3” κοντά στις ελεγχόμενες συνδέσεις 

και γυρίστε τη σιγά-σιγά γύρω από αυτές.

5.  Αν εμφανισθεί πράσινη φλόγα, επαναλάβατε τη δοκιμή στο ίδιο σημείο 
έως ότου προσδιορίσετε ακριβώς τη θέση της διαρροής του ψυκτικού 
υγρού.

Η μέθοδος με τη συσκευή HALIDE είναι αρκετά διαδεδομένη λόγω της 
μεγάλης της ευαισθησίας, αλλά αδυνατεί όμως να εντοπίσει με ακρίβεια 
μεγάλες διαρροές.

Γ) Έλεγχος διαρροών με τη χρήση ηλεκτρονικού ανιχνευτή 

ΗΛΕΚΤΡΟΝΙΚΟΣ ΑΝΙΧΝΕΥΤΗΣ ΔΙΑΡΡΟΩΝ
Ο  ηλεκτρονικός  ανιχνευτής  διαρροών  είναι  φορητή  συσκευή  μεγάλης 
ακρίβειας, εφοδιασμένη με διακόπτη, με τη βοήθεια του οποίου μπορούμε 
να ελαττώσουμε την ευαισθησία της. Αποτελείται από τη μονάδα ελέγχου 
και τον ανιχνευτή και εργάζεται σε ρεύμα 120-140 Volt.

1ο:  Συνδέστε τον ανιχνευτή “2” με τη μονάδα ελέγχου “3” (σχ. 18.4 ).

2ο:  Συνδέστε τη συσκευή του ηλεκτρονικού ανιχνευτή με την παροχή ηλε-

κτρικού ρεύματος με τη βοήθεια του καλωδίου “1’’(σχ. 18.4).

3ο:  Πλησιάστε την άκρη του ανιχνευτή σε κάθε πιθανό σημείο διαρροής 

και

4ο:  Από τον πίνακα της μονάδας ελέγχου διαβάστε την απώλεια. 

Ο  ηλεκτρονικός  ανιχνευτής  είναι  ένα  αρκετά  ευαίσθητο  όργανο  ανί-
χνευσης διαρροών. Μπορεί να ανιχνεύσει αρκετά μικρές διαρροές ψυκτι-
κού υγρού (100 ppm) (σχήμα 18.4)

Λόγω της μεγάλης του ευαισθησίας δεν ενδείκνυται για ανίχνευση δι-

αρροών σε χώρους που είναι κορεσμένοι από φρέον.

δ΄ Πορεία Εργασίας

1ο:  Δημιουργήστε πίεση άνω των 2 bar στην ψυκτική σας μονάδα.

2ο:  Ανοίξτε  τον  ηλεκτρονικό  ανιχνευτή  διαρροής  ψυκτικού  υγρού  μετα-
κινώντας  τον  επιλογικό  διακόπτη  της  μονάδας  στη  θέση  στην  οποία 
ανιχνεύει το ψυκτικό ρευστό που υπάρχει στην ψυκτική εγκατάσταση.

3ο:  Ο ανιχνευτής θα κάνει ένα χαρακτηριστικό βόμβο με αργό ρυθμό επα-
νάληψης.

4ο:  Περιμένετε  ο  ηλεκτρονικός  ανιχνευτής  διαρροής  ψυκτικών  ρευστών 
να κάνει 5 με 6 τέτοιους βόμβους για να σταθεροποιηθεί και ακολού-
θως αρχίστε να σαρώνεται με το δείκτη συλλογής σημάτων την επιφά-
νεια της ψυκτικής εγκατάστασης (σχήμα 18.5).

5ο:  Η συχνότητα και ο τόνος του θορύβου, καθώς και η διαβάθμιση των 
φωτεινών ενδείξεων θα αυξηθούν έντονα στο σημείο όπου θα υπάρχει 
η διαρροή του ψυκτικού υγρού.

6ο:  Επαναλάβατε αργά και σταθερά τη σάρωση της ψυκτικής επιφάνειας 

μέχρι να είστε σίγουροι για την ενδεχόμενη περιοχή διαρροής.

7ο:  Αν διαπιστώσετε διαρροή, επισκευάστε την και ξανακάνετε τον έλεγ-
χο, όπως αναφέρεται παραπάνω.

8ο:  Για να είστε σίγουροι ότι δεν υπάρχει πλέον διαρροή, αφήστε τη μο-
νάδα εκτός λειτουργίας για 30 περίπου λεπτά παρακολουθώντας την 
πίεση. Αν κατεβαίνει η πίεση, σημαίνει ότι υπάρχει ακόμα διαρροή η 
οποία θα πρέπει να ανιχνευθεί και να διορθωθεί.

ΑΣΚΗΣΗ 19η

ΕΛΕΓΧΟΣ ΤΩΝ ΔΙΑΡΡΟΩΝ ΣΥΜΠΥΚΝΩΤΗ ΤΟΥ ΨΥΚΤΙΚΟΥ  
ΜΕΣΟΥ ΣΕ ΟΙΚΙΑΚΟ ΨΥΓΕΙΟ

α΄ Σκοπός

Σκοπός αυτής της εργαστηριακής άσκησης είναι η εξοικείωση των μα-
θητών με τα είδη των συμπυκνωτών των οικιακών ψυγείων, τις θέσεις 
στις οποίες αυτοί βρίσκονται, καθώς και τους τρόπους επισκευής αυ-
τών σε περίπτωση διαρροής ψυκτικών ρευστών.

β΄ Γενικές πληροφορίες

Όλοι οι συμπυκνωτές των οικιακών ψυγείων είναι αερόψυκτοι. Με αυτό τον 
τρόπο  επιτρέπεται  η  μετακίνηση  του  ψυγείου  από  μια  θέση  σε  άλλη  και 
από ένα χώρο σε άλλο χώρο.

Οι συμπυκνωτές των οικιακών ψυγείων ψύχονται είτε με φυσική κυκλο-
φορία του αέρα είτε με βεβιασμένη (σχήμα.19.1). 

Οι συμπυκνωτές με φυσική κυκλοφορία του αέρα ήταν οι πρώτοι που 

χρησιμοποιήθηκαν και είναι πολύ απλοί στην κατασκευή τους.

Αυτοί οι συμπυκνωτές είναι τοποθετημένοι στο πίσω μέρος του ψυγείου. 
Γι’ αυτό το λόγο θα πρέπει να τοποθετούνται με προσοχή, ώστε να εξασφα-
λίζεται η ελεύθερη ροή του αέρα πάνω από ένα συμπυκνωτή (σχήμα 19.2).

Οι συμπυκνωτές των ψυγείων κατασκευάζονται συνήθως από χάλυβα. 
Οι διαρροές συνήθως παρουσιάζονται στα άκρα της συστοιχίας των σωλη-
νώσεων, όπου υπάρχουν συνδέσεις ή όπου ο σωλήνας χτυπάει πάνω στο 
θάλαμο εξαιτίας των διαφόρων κραδασμών.

Επειδή αυτό το τμήμα του ψυκτικού κυκλώματος λειτουργεί με υψηλές 
πιέσεις, ακόμη και μια μικρή οπή στο συμπυκνωτή του ψυγείου μπορεί να 
προκαλέσει πιο γρήγορη απώλεια του ψυκτικού υγρού, από αυτή που θα 
προκαλούσε μια αντίστοιχη οπή στη χαμηλή πλευρά του συστήματος.

Αν παρουσιαστεί μια οπή σε ένα χαλύβδινο σωλήνα του συμπυκνωτή, 

τότε η καλύτερη επισκευή είναι η συγκόλληση.

Για να γίνει μια σωστή συγκόλληση θα πρέπει να χρησιμοποιηθεί η κα-
τάλληλη κόλληση, η οποία πρέπει να είναι συμβατή με το χάλυβα. Συνή-
θως, μια τέτοια κόλληση είναι υψηλής περιεκτικότητας σε ασήμι.

Όταν ο συμπυκνωτής είναι τοποθετημένος κάτω από τον ψυκτικό θάλα-
μο, τότε υπάρχει δύσκολη πρόσβαση σε αυτόν προκειμένου να γίνει η επι-
σκευή διαρροών του. Σε αυτή την περίπτωση, το ψυγείο μπορεί να γείρει 
προς τη μια πλευρά του για να γίνουν οι απαραίτητες επισκευές (σχήμα 
19.3)

ΑΣΚΗΣΗ 20ή

ΕΛΕΓΧΟΣ ΤΩΝ ΔΙΑΡΡΟΩΝ ΕΞΑΤΜΙΣΤΗ ΤΟΥ ΨΥΚΤΙΚΟΥ  
ΜΕΣΟΥ ΣΕ ΟΙΚΙΑΚΟ ΨΥΓΕΙΟ

α΄ Σκοπός

Σκοπός  αυτής  της  εργαστηριακής  άσκησης  είναι  η  εξοικείωση  των 
σπουδαστών  στις  διάφορες  διαρροές  που  μπορεί  να  παρατηρηθούν 
στους  εξατμιστές  των  οικιακών  ψυγείων,  καθώς  και  η  εκμάθηση  των 
χρησιμοποιούμενων μεθόδων επισκευής τους.

β΄ Γενικές πληροφορίες

Ο εξατμιστής του οικιακού ψυγείου απορροφά θερμότητα από τα προϊό-
ντα που βρίσκονται στο θάλαμο του ψυγείου. Για να επιτευχθεί αυτό, πρέ-
πει ο εξατμιστής να είναι πιο ψυχρός από τον αέρα που βρίσκεται μέσα 
στο θάλαμο του ψυγείου.

Στα σύγχρονα οικιακά ψυγεία υπάρχει ένας θάλαμος για την κατάψυξη 
και τη συντήρηση κατεψυγμένων προϊόντων και άλλος για τη συντήρηση 
των τροφίμων ημερήσιας κατανάλωσης. Στα παλαιότερα ψυγεία αυτό μπο-
ρεί να γίνει μέσα σ’ ένα κοινό θάλαμο.

Ως εκ τούτου, ο συμπιεστής του ψυγείου θα πρέπει να λειτουργεί υπό 
συνθήκες  για  τη  δημιουργία  της  χαμηλότερης  δυνατής  θερμοκρασίας 
μέσα  στο  θάλαμο.  Στο  θάλαμο  κατάψυξης  παρατηρείται  η  πιο  χαμηλή 
θερμοκρασία που μπορεί να αναπτυχθεί. Συνήθως η κατάψυξη λειτουργεί 
στους -23° έως -15°0.

Οι εξατμιστές των οικιακών ψυγείων μπορεί να είναι δυο τύπων.

• Εξατμιστές φυσικής κυκλοφορίας αέρα

• Εξατμιστές εξαναγκασμένης κυκλοφορίας αέρα

Σωλήνας ψυκτικού μέσου

Ο ανεμιστήρας βελτιώνει την απόδοση του εξατμιστή και επιτρέπει την 

επιλογή εξατμιστή μικρότερων διαστάσεων.

Με αυτό τον τρόπο μπορούμε να κερδίσουμε χώρο εντός του θαλάμου 
του ψυγείου και γι’ αυτό το λόγο πολλά σύγχρονα οικιακά ψυγεία χρησιμο-
ποιούν εξατμιστές βεβιασμένης κυκλοφορίας αέρα.

Παρόλα αυτά όμως κατασκευάζονται και αρκετά οικιακά ψυγεία με εξα-

τμιστές φυσικής κυκλοφορίας αέρα, γιατί είναι πιο απλά.

Οι διαρροές που μπορεί να παρουσιαστούν στον εξατμιστή ενός οικια-
κού ψυγείου οφείλονται κυρίως στη χειροκίνητη απόψυξη που επιχειρείται 
από τους χρήστες. Αυτή συνήθως συνίσταται στη χρήση αιχμηρών αντικει-
μένων που μπορεί να πληγώσουν ή και να διατρήσουν τους σωλήνες του 
εξατμιστή.

Εάν  αυτό  συμβεί  σε  έναν  εξατμιστή,  τότε  ο  εξατμιστής  θα  πρέπει  να 
επιδιορθωθεί. Εάν ο εξατμιστής είναι αλουμινίου, τότε θα πρέπει να κολ-
ληθεί  στο  μέρος  όπου  έχει  υποστεί  τη  βλάβη.  Η  συγκόλληση  μιας  οπής 
μπορεί κατά περίπτωση να είναι εύκολη ή δύσκολη αναλόγως της θέσης 
και της διαμόρφωσης του εξατμιστή.

Ένας  άλλος  τρόπος  για  την  επισκευή  του  εξατμιστή  από  κάποια  εν-
δεχόμενη διάτρηση είναι η χρησιμοποίηση κατάλληλου εποξικού υλικού. 
Στην αγορά υπάρχουν αρκετά εποξικά υλικά (κόλλες) που είναι συμβατά 
με τα ψυκτικά ρευστά. 

Μέθοδος χρήσης εποξικού υλικού 

γ΄ Πορεία

1ο:  Εντοπίστε αρχικά με οπτικό έλεγχο την οπή που υπάρχει στον εξατμι-
στή και καθαρίστε την επιφάνεια του εξατμιστή, σύμφωνα με τις οδη-
γίες του κατασκευαστή της εποξικής ουσίας που θα χρησιμοποιήσετε.

2ο:  (Θυμηθείτε ότι  η εποξική ουσία (κόλλα) που  θα χρησιμοποιήσετε  θα 
πρέπει  να  είναι  συμβατή  με  το  ψυκτικό  ρευστό  που  κυκλοφορεί  στο 
κύκλωμα του ψυγείου.

3ο:  Τοποθετήστε το εποξικό υλικό πάνω στην οπή.

4ο:  Δημιουργήστε ελαφρό κενό (γύρω στα 17kPa = 5in Hg) στην εγκατά-

σταση (σχήμα 20.2).

5ο:  Βεβαιωθείτε ότι λόγω της υποπίεσης έχει τραβηχτεί μια μικρή ποσό-
τητα εποξικού υλικού μέσα στην οπή δημιουργώντας μια εσωτερική 
επικάλυψη.  Με  αυτό  τον  τρόπο,  συγκροτείται  το  εποξικό  υλικό  και 
δεν ωθείται προς τα έξω, όταν αυξάνεται η πίεση της χαμηλής πλευ-
ράς.

 ΠΑΡΑΤΗΡΗΣΗ

Θα πρέπει να προσεχθεί ώστε να μην εισέλθει εσωτερικά του σωλήνα του 
εξατμιστή από την οπή πολύ εποξικό υλικό, γιατί μπορεί να φράξει ο σω-
λήνας.

Μια άλλη μέθοδος επισκευής της διαρροής ψυκτικού ρευστού από τον 
εξατμιστή είναι η μέθοδος της χρήσης λαμαρινόβιδας και εποξικής ουσί-
ας.

Χρήση λαμαρινόβιδας για τη διαρροή εξατμιστών

•  Για να τοποθετηθεί η λαμαρινόβιδα πρέπει εσωτερικά του σωλήνα 
διαρροής να υπάρχει ο σωστός χώρος έτσι, ώστε να χωράει η λα-
μαρινόβιδα. 

•  Ο γύρω χώρος της οπής, καθώς και ο τύπος της λαμαρινόβιδας, κα-
θορίζονται σύμφωνα με τις οδηγίες του κατασκευαστή της εποξικής 
ουσίας.

•  Απλώστε  την  εποξική  ουσία  στην  οπή,  αφού  πρώτα  καθαρίστε  την 

επιφάνεια σύμφωνα με όσα αναφέρθηκαν παραπάνω.

•  Βιδώστε  τη  λαμαρινόβιδα  έτσι,  ώστε  η  κεφαλή  της  να  σφίξει  πάνω 
στην οπή και να συγκροτήσει την εποξική κόλλα σε περίπτωση που 
αναπτυχθεί υψηλή πίεση, (σχήμα 20.3).

ΑΣΚΗΣΗ 21η

ΑΛΛΑΓΗ ΣΥΜΠΙΕΣΤΗ ΣΕ ΟΙΚΙΑΚΟ ΨΥΓΕΙΟ

α΄ Σκοπός

Σκοπός αυτής της εργαστηριακής άσκησης είναι η εξοικείωση των μα-
θητών με τη διαδικασία αλλαγής του συμπιεστή ενός οικιακού ψυγείου.

β΄ Γενικές πληροφορίες

Ο συμπιεστής κυκλοφορεί το ψυκτικό ρευστό εντός του ψυκτικού κυκλώ-
ματος κάθε ψυκτικής εγκατάστασης.

Το αναρροφά από τον εξατμιστή σε μια χαμηλή πίεση και το προωθεί 

μέσα στο συμπυκνωτή ως υπέρθερμο ατμό σε μια υψηλότερη πίεση.

Οι συμπιεστές που χρησιμοποιούνται στα οικιακά ψυγεία είναι πολύ μι-
κροί  σε  σχέση  με  αυτούς  που  χρησιμοποιούνται  στα  επαγγελματικά  συ-
στήματα ψύξης και στις διάφορες κλιματιστικές εγκαταστάσεις.

Όλοι αυτοί οι συμπιεστές είναι κλασματικής ιπποδύναμης και συνήθως 
κυμαίνονται από 1/3 έως 1/10 του ίππου ανάλογα με το μέγεθος του ψυ-
κτικού θαλάμου.

Οι γραμμές τροφοδοσίας ενός συμπιεστή οικιακού ψυγείου κατασκευ-
άζονται συνήθως από χαλκό και από χάλυβα και είναι εξωτερικής διαμέ-
τρου  1/4”,  5/16”  ή  3/8”  και  συνήθως  είναι  δύσκολος  ο  διαχωρισμός  της 
γραμμής αναρρόφησης και της γραμμής κατάθλιψης.

Πολλοί συμπιεστές έχουν μια γραμμή αναρρόφησης, μια γραμμή κατά-

θλιψης, μια σωληνοειδή απόφυση και δυο γραμμές ψυκτικού λαδιού. 

ΠΑΡΑΤΗΡΗΣΗ

Κατά την αντικατάσταση συμπιεστή ενός οικιακού ψυγείου, ο οποίος δεν 
είναι ακριβώς ο ίδιος, καλό είναι να κατασκευάζουμε ένα διάγραμμα συν-
δεσμολογίας για να γνωρίζουμε ποια γραμμή πάει πού (σχ. 21.1).

Οι συμπιεστές που χρησιμοποιούνται στα οικιακά ψυγεία είναι συγκολ-
λημένοι και στεγανοποιημένοι με ερμητικό τρόπο (γι’ αυτό αποκαλούνται 
και συμπιεστές ερμητικού τύπου) (σχήμα 21.2).

Αυτοί οι συμπιεστές είναι συμπιεστές θετικού εκτοπίσματος και μπορεί 

να χρησιμοποιούν είτε παλινδρομική είτε περιστροφική κίνηση.

Ο  συμπιεστής  ενός  ψυγείου  μπορεί  να  αλλαχθεί,  αφού  πρώτα  αδειά-
σουμε  και  συλλέξουμε  το  ψυκτικό  υγρό  που  περιέχεται  στο  ψυκτικό  κύ-
κλωμα του ψυγείου και αφού ο καινούργιος συμπιεστής είναι έτοιμος για 
να μπει στη θέση του παλιού.

Η καλύτερη επιλογή είναι να μπει ένας ίδιος με τον παλιό. Αυτό όμως 

πολλές φορές είναι αδύνατον.

Όπως αναφέρθηκε παραπάνω, για τη σωστή σύνδεση του συμπιεστή, 
πρέπει να υπάρχει ένα διάγραμμα των συνδέσεων των σωληνώσεων του 
ψυκτικού κυκλώματος με το συμπιεστή (σχήμα 21.1).

γ΄ Πορεία

1ο:  Αφαιρέστε και συλλέξτε το ψυκτικό ρευστό που υπάρχει στο ψυκτικό 

κύκλωμα του ψυγείου κατά τα γνωστά.

2ο:  Αφαιρέστε τις γραμμές σύνδεσης του παλιού συμπιεστή και σφίξτε τις 
γραμμές κοντά στο συμπιεστή, (σχήμα 21.3) ή κόψτε τις χρησιμοποιώ-
ντας ένα μικρό κόφτη.

3ο:  Αν  δεν  μπορέσετε  να  αφαιρέσετε  με  τους  παραπάνω  τρόπους  τις 
σωληνώσεις,  υπάρχει  το  ενδεχόμενο  να  είναι  συγκολλημένες.  Με  τη 
χρήση ενός φλόγιστρου θερμάνατε το σημείο της κόλλησης, ώστε να 
αποκολληθούν οι δυο σωληνώσεις. Ακολούθως, καθαρίστε με μια λίμα 
το σωλήνα από την περιττή παλιά κόλληση, (σχήμα 21.4) 

ΠΑΡΑΤΗΡΗΣΗ

Υπάρχει περίπτωση μερικές γραμμές να περιέχουν λάδι το οποίο μπορεί 
να αναφλεγεί με τη χρησιμοποίηση του φλόγιστρου. Γι’ αυτό το λόγο πρέ-
πει οπωσδήποτε να υπάρχει κοντά σας κάποιος πυροσβεστήρας.

•  Λιμάρετε  όλες  τις  παλιές  σωληνώσεις  μέχρι  να  καθαρισθούν  πολύ 
καλά, έτσι ώστε να μπορούν να ολισθαίνουν στο εσωτερικό τους τα 
προσαρτήματα  του  καινούργιου  συμπιεστή.  Όλες  οι  σωληνώσεις 
πρέπει να καθαρισθούν πολύ καλά για να μην υπάρχουν κοιλότητες 
ή  βρωμιές.  Να  είστε  πολύ  προσεκτικοί  στην  παραπάνω  διαδικασία, 
γιατί ενδεχόμενη παγιδευμένη βρωμιά μέσα σε κοιλότητες των σω-
ληνώσεων θα επεκταθεί μέσα στην κόλληση με τη θερμότητα και θα 
προκαλέσει διαρροές του ψυκτικού ρευστού.

•  Τοποθετήστε τον καινούργιο συμπιεστή στη θέση του, ώστε να προ-
σαρμοστούν οι σωληνώσεις του ψυκτικού θαλάμου και του συμπιε-
στή.

•  Σιγουρευτείτε ότι οι συνδέσεις ευθυγραμμίζονται σωστά.

•  Αφαιρέστε τις τάπες από τις άκρες των γραμμών του συμπιεστή και 
καθαρίστε τις άκρες των σωληνώσεων. Προσέξτε ώστε να μην εισέλ-
θει τίποτα στις γραμμές του συμπιεστή (σχήμα 20.5).

•  Ρυθμίστε τον καινούργιο συμπιεστή στη θέση του και συνδέστε όλες 
τις γραμμές του κατά τα γνωστά. Προσέξτε κατά τη συγκόλληση των 
συνδέσεων να μην υπερθερμανθούν τα γύρω μέλη του θαλάμου από 
τη θερμότητα του φλόγιστρου. Καλό είναι να χρησιμοποιηθεί ένα με-
ταλλικό έλασμα (σχήμα 20.6). Χρησιμοποιήστε την ελάχιστη δυνατή 
συνιστώμενη θερμότητα για τη συγκόλληση που κάνετε.

•  Συγκολλήστε  τις  σωληνοειδείς  αποφύσεις  του  συμπιεστή.  Κατόπιν 
τοποθετήστε  στις  γραμμές  αναρρόφησης  και  κατάθλιψης  ένα  ταφ 
με ένα προσάρτημα για τοποθέτηση βαλβίδας Schraeder για πιθανές 
επόμενες εργασίες της μονάδας (σχήμα 21.7).

•  Στην περίπτωση που το ψυκτικό κύκλωμα έχει μείνει ανοικτό για αρ-
κετό χρονικό διάστημα μέχρι ν’ αλλαχθεί ο συμπιεστής, προσθέστε 
ένα φίλτρο ξηραντήρα (σχήμα 21.8).

•  Αφού έχετε τοποθετήσει το νέο συμπιεστή στη θέση του, σαρώστε 
το  ψυκτικό  κύκλωμα  με  άζωτο  και  μετά  τοποθετήστε  τον  ξηραντή-
ρα. Μ’ αυτό τον τρόπο αποφεύγεται η συγκέντρωση στον ξηραντήρα 
οποιουδήποτε ξένου σώματος που μπορεί να βρίσκεται στο σύστη-
μα. Συνδέστε την κάσα των μανομέτρων στη θυρίδα service (βαλβί-
δες schrader) και μια κυλινδρική φιάλη αζώτου κατά τα γνωστά.

•  Ανοίξτε τη βάνα υψηλής πίεσης της κάσας των μανομέτρων και αφή-
στε  κλειστή  τη  βάνα  της  χαμηλής.  Ανοίξτε  ελαφρά  τη  βαλβίδα  του 
αζώτου στην κυλινδρική φιάλη. Αφήστε τον ατμό να ρεύσει πρώτα δι-
αμέσου της υψηλής πλευράς του συστήματος. Το γεγονός αυτό δη-
μιουργεί πίεση στην υψηλή πλευρά του συστήματος. Στη συνέχεια, ο 
ατμός θα ρεύσει διαμέσου του τριχοειδή σωλήνα και του εξατμιστή 
και τέλος προς το περιβάλλον από το σημείο που έχει κοπεί η γραμ-
μή, (σχήμα 21.9). Ο ατμός ρέει αργά από τη γραμμή αναρρόφησης, 
γιατί περνάει μέσα από τον τριχοειδή σωλήνα και θα σαρώσει όλο το 
σύστημα εκτός από το συμπιεστή ο οποίος είναι καινούργιος.

•  Αφού γίνουν όλα αυτά, συνδέστε τον ξηραντήρα στο ψυκτικό κύκλω-
μα, εκθέτοντας όλο το σύστημα στην ατμοσφαιρική πίεση. Αυτό επι-
τυγχάνεται αφήνοντας ανοικτές τις βαλβίδες της κάσας των μανομέ-
τρων, ώστε να μην αναπτύσσεται πίεση στο ψυκτικό κύκλωμα (σχήμα 
21.10). 

ΑΣΚΗΣΗ 22η

ΕΚΚΕΝΩΣΗ ΣΥΣΤΗΜΑΤΟΣ ΟΙΚΙΑΚΟΥ ΨΥΓΕΙΟΥ ΚΑΙ ΠΛΗΡΩΣΗ 
ΑΥΤΟΥ


α΄ Σκοπός

Σκοπός της άσκησης αυτής είναι να εξοικειωθούν οι μαθητές με τις δια-
δικασίες αφαίρεσης ψυκτικού μέσου, δημιουργίας κενού και φόρτισης 
από την αντεπίστροφη βαλβίδα αναρρόφησης.

β΄ Γενικά

Αφαίρεση ψυκτικού μέσου

Συνδέστε  μια  κενή  φιάλη  σέρβις  μέσω  του  ελαστικού  σωλήνα  με  τη  με-
σαία  υποδοχή  των  μανομέτρων.  Συνδέστε  το  σωλήνα  αναρρόφησης  με 
την  αντεπίστροφη  βαλβίδα.  Όταν  ο  συμπιεστής  είναι  εκτός  λειτουργίας, 
τότε ποσότητα ψυκτικού μέσου θα οδηγηθεί από τη διάταξη προς τη φιά-
λη ελέγχου μέχρι που να εξισωθούν οι πιέσεις. Για το λόγο αυτό είναι προ-
τιμότερο η φιάλη ελέγχου να είναι κενή, ώστε να συγκεντρώσει τη μέγιστη 
ποσότητα ψυκτικού μέσου.

Δημιουργία κενού

Για τη δημιουργία κενού σε μια ψυκτική εγκατάσταση ενεργούμε ως εξής:

1.  Συνδέστε την αντλία κενού και την ψυκτική εγκατάσταση μέσω του σετ 
μανομέτρων,  στη  θέση  που  προηγούμενα  είχε  τοποθετηθεί  η  φιάλη 
ελέγχου.

2.  Βάλτε την αντλία κενού σε λειτουργία και ανοίξτε τη βαλβίδα αναρρό-

φησης των μανομέτρων.

3.  Συνεχίστε  τη  λειτουργία  της  αντλίας  μέχρις  ότου  επιτευχθεί  κενό  των 

6kPa (45 Torr).

Φόρτιση από βαλβίδα αναρρόφησης (αντεπίστροφη)

Αφού  πετύχαμε  το  κενό  που  θέλαμε  στην  ψυκτική  εγκατάσταση,  αφαι-
ρέσαμε  την  αντλία  κενού  και  συνδέσαμε  τη  φιάλη  ψυκτικού  στη  μεσαία 
υποδοχή των μανομέτρων, αφήνοντας χαλαρή τη σύνδεση του ελαστικού 
σωλήνα. Ανοίξαμε τη βαλβίδα της φιάλης και επιτρέψαμε από τη χαλαρή 
σύνδεση να γίνει εξαέρωση. Στη φάση αυτή οι βαλβίδες service του συ-
μπιεστή ήταν σε ενδιάμεση θέση και οι βαλβίδες του set των μανομέτρων 
ήταν κλειστές.

Βάλαμε σε λειτουργία τη μονάδα και ανοίξαμε τη βαλβίδα χαμηλής πίε-
σης του set μανομέτρων. Συνεχίσαμε τη φόρτιση μέχρις ότου να φορτιστεί 
πλήρως  με  την  απαραίτητη  ποσότητα  ψυκτικού.  Όταν  πετύχαμε  πλήρη 
φόρτιση, κλείσαμε τη βαλβίδα της φιάλης και μετά τη βαλβίδα των μανο-
μέτρων.

4. Αποσυνδέστε την αντλία κενού και συνδέστε μια φιάλη με ψυκτικό,

5.  Αφήνοντας χαλαρή τη σύνδεση του ελαστικού σωλήνα με την κάσα των 

μανομέτρων.

6.  Ανοίξτε λίγο τη βαλβίδα της φιάλης του ψυκτικού και αφήστε να εξαε-

ρωθεί από τη χαλαρή σύνδεση μικρή ποσότητα ψυκτικού.

7.  Κλείστε καλά τη σύνδεση του σωλήνα εξαέρωσης και ανοίξτε τη βαλβί-

δα αναρρόφησης των μανομέτρων.

8.  Όταν το μανόμετρο δείξει ένδειξη 138 mbar, κλείστε τη βαλβίδα αναρ-

ρόφησης των μανομέτρων και αφαιρέστε τη φιάλη του ψυκτικού.

γ΄ Απαιτούμενος εξοπλισμός

• Σετ μανομέτρων

• Φιάλη Service ψυκτικού με ψυκτικό μέσον

• Καστάνια

• Κόφτης χαλκοσωλήνα

• Συσκευή συγκόλλησης χαλκοσωλήνα και υλικά συγκόλλησης.

• Εξαρτήματα συγκόλλησης χαλκοσωλήνων

• Αντεπίστοφη βαλβίδα με σφαίρα απομόνωσης

• Αντλία κενού

δ΄ Πορεία

Η πορεία εργασίας που ακολουθείται είναι:

1ο:  Σύνδεση  του  σετ  μανομέτρων  με  την  αναρρόφηση  του  συμπιεστή 

(αντεπίστροφη βαλβίδα)

2ο:  Σύνδεση  με  τη  φιάλη  service  και  αφαίρεση  της  ποσότητας  ψυκτικού 

από τη διάταξη.

3ο:  Τοποθέτηση αντλίας κενού.

4ο:  Δημιουργία κενού στη διάταξη και διαπίστωση της στεγανότητάς του 

συστήματος.

5ο:  Φόρτιση  της  διάταξης  με  ψυκτικό  μέσον  και  διαπίστωση  της  ορθής 
φόρτισης με δημιουργία τεχνητών συνθηκών λειτουργίας και μέτρηση 
των θερμοκρασιών στο χώρο της κατάψυξης και των πιέσεων λειτουρ-
γίας της ψυκτικής διάταξης.

ΑΣΚΗΣΗ 23η

ΕΛΕΓΧΟΣ ΚΑΙ ΑΝΤΙΚΑΤΑΣΤΑΣΗ ΤΟΥ ΤΡΙΧΟΕΙΔΟΥΣ ΣΩΛΗΝΑ  
ΣΕ ΟΙΚΙΑΚΟ ΨΥΓΕΙΟ

α΄ Σκοπός

Σκοπός αυτής της εργαστηριακής άσκησης είναι η εξοικείωση των μα-
θητών με τη διαδικασία ανίχνευσης των διαφόρων βλαβών, καθώς επί-
σης και με τη διαδικασία αντικατάστασης ενός τριχοειδή σωλήνα των 
ψυκτικών κυκλωμάτων ενός οικιακού ψυγείου.

Σκοπός αυτής της εργαστηριακής άσκησης είναι η απόκτηση δεξιοτή-
των των μαθητών σε σχέση με τον καθαρισμό και την αντικατάσταση 
του τριχοειδούς σωλήνα σε οικιακό ψυγείο.

β΄ Γενικές πληροφορίες

Ο τριχοειδής σωλήνας είναι μια διάταξη που αποτελείται από ένα σωληνά-
κι με σταθερή εσωτερική διάμετρο που κυμαίνεται από 0,6 έως 2,26 mm 
και μήκος από 0,6 έως 6 m.

Η βασική μεθοδολογία της λειτουργίας του τριχοειδή σωλήνα είναι να 
προκαλεί  μια  προκαθορισμένη  πτώση  πίεσης  του  ψυκτικού  υγρού  προς 
τον εξατμιστή, μειώνοντας γι’ αυτό την πίεση του ψυκτικού ρευστού από 
την τιμή συμπύκνωσης στην τιμή εξάτμισης.

Η ποσότητα ψυκτικού που περνάει μέσα από τον τριχοειδή σωλήνα εί-
ναι σταθερή και αντιστοιχεί σε μια καθορισμένη τιμή της πίεσης συμπίε-
σης, εξάτμισης, υπόψυξης και του θερμικού φορτίου.

Σε διαφορετικές συνθήκες  από  τις παραπάνω, ο τριχοειδής σωλήνας 
υποτροφοδοτεί ή υπερτροφοδοτεί τον εξατμιστή του ψυκτικού κυκλώμα-
τος προκαλώντας ακατάλληλη απόδοση.

Συνεπώς,  η  χρήση  του  τριχοειδή  σωλήνα  προβλέπεται  σε  συσκευές 
που λειτουργούν με σταθερά θερμικά φορτία, όπως είναι τα οικιακά ψυ-
γεία.

i. Έλεγχος τριχοειδή σωλήνα

Ο έλεγχος του τριχοειδή σωλήνα συνίσταται στον καθαρισμό του από δι-
άφορους μικροοργανισμούς και στη συγκόλλησή του για αποφυγή τυχόν 
διαρροής  του  ψυκτικού  υγρού,  η  οποία  συνήθως  δημιουργείται  από  την 
τριβή του σωλήνα σε κάποιο άλλο εξάρτημα ή στα τοιχώματα του θαλά-
μου. Μπορεί επίσης να περιλαμβάνει αλλαγή του διηθητικού μέσου του ξη-
ραντήρα στην είσοδο του σωλήνα, καθώς και τον καθαρισμό του σωλήνα 
από μερικό φράξιμο, ή ακόμα και την πλήρη αντικατάσταση του τριχοειδή 
σωλήνα.

ii. Επισκευή τριχοειδή σωλήνα

Η επισκευή του τριχοειδή σωλήνα μπορεί να περιλαμβάνει την αποκατά-
σταση  μιας  διαρροής  στο  σωλήνα,  η  οποία  συνήθως  δημιουργείται  από 
την τριβή του σωλήνα σε κάποιο άλλο εξάρτημα ή στα τοιχώματα του θα-
λάμου.

Αλλαγή του διηθητικού μέσου του ξηραντήρα στην είσοδο του σωλήνα. 
Επίσης,  μπορεί  να  περιλαμβάνει  τον  καθαρισμό  του  σωλήνα  από  μερικό 
φράξιμο ή ακόμα και την πλήρη αντικατάσταση του τριχοειδή σωλήνα.

Όποια και αν είναι η επισκευή, ο τριχοειδής σωλήνας πρέπει να χειρίζε-

ται με προσοχή, γιατί είναι μικρός και λεπτοκαμωμένος.

iii. Καθαρισμός τριχοειδή σωλήνα

Όταν ο τριχοειδής σωλήνας πρέπει να κοπεί για οποιονδήποτε λόγο, τότε 
συνιστώνται τα εξής: 

iν. Συγκόλληση τριχοειδή σωλήνα 

Όταν πρέπει να συγκολλήσετε έναν τριχοειδή σωλήνα μέσα σε ένα προ-
σάρτημα, μην τοποθετείτε καθοριστικό υλικό συγκόλλησης στην άκρη του 
σωλήνα. Η τοποθέτηση ενός τέτοιου υλικού μπορεί να γίνει πέρα από την 
άκρη του σωλήνα, ενώ η άκρη μπορεί να μην καθαριστεί, αφού η κόλληση 
δεν  μπορεί  να  ρεύσει  προς  την  άκρη  του  σωλήνα,  εάν  αυτή  παραμείνει 
σταθερή.

•  Επιλέξτε την κατάλληλη σωληνοειδή προσθήκη για τον κομμένο τριχοει-
δή σωλήνα. Αυτή πρέπει να έχει αρκετό μήκος ώστε ο τριχοειδής σωλή-
νας να εισέρχεται αρκετά εντός αυτής.

•  Τοποθετήστε το καθοριστικό υλικό συγκόλλησης στο τμήμα του σωλήνα 

που βρίσκεται εντός της σωληνοειδούς προσθήκης.

•  Μην  καθαρίζετε  και  μην  τοποθετείτε  καθοριστικό  υλικό  συγκόλλησης 

στην άκρη του σωλήνα.

•  Πραγματοποιήστε την κόλληση κατά τα γνωστά και κρατήστε σταθερό 
τον τριχοειδή σωλήνα έτσι, ώστε να μη ρεύσει κόλληση προς τις άκρες 
του σωλήνα (σχήμα 23.2).

ν. Αντικατάσταση τριχοειδή σωλήνα

Προκειμένου να αντικαταστήσουμε έναν τριχοειδή σωλήνα μιας ψυκτικής 
εγκατάστασης, θα πρέπει να αφαιρέσουμε πρώτα το ψυκτικό ρευστό από 
την εγκατάσταση και ακολούθως τον ίδιο τον τριχοειδή σωλήνα.

Θα πρέπει κατά την αντικατάσταση του τριχοειδή σωλήνα να δώσουμε 
προσοχή, ώστε ο νέος τριχοειδής σωλήνας να έχει το ίδιο μήκος και την 
ίδια διάμετρο με τον τριχοειδή σωλήνα που θα αντικατασταθεί.

Ο έλεγχος της εσωτερικής διαμέτρου του τριχοειδή σωλήνα μπορεί να 
γίνει είτε με ατσαλόσυρμα γνωστής διαμέτρου είτε με πολύ μικρά τρυπα-
νάκια, τα οποία τοποθετούνται εντός του τριχοειδή σωλήνα.

Στην  περίπτωση  που  δεν  υπάρχει  η  διάμετρος  του  τριχοειδή  σωλήνα 
που θα αντικαταστήσουμε, προσδιορίζουμε κατά προσέγγιση τη νέα διά-
μετρο με τη χρήση του πίνακα 23.1.

γ΄ Πορεία

1ο:    Χρησιμοποιήστε μια λίμα για να λιμάρετε και να κόψετε το σωληνάκι 
του τριχοειδή σωλήνα μέχρις ενός σημείου και ακολούθως σπάστε το 
υπόλοιπο (σχήμα 23.3). Παρατηρείτε με προσοχή τα απόβλητα της 
κοπής.

2ο:    Εξετάστε  την  άκρη  του  σωλήνα  και  καθαρίστε  οποιοδήποτε  μικρο-
σωματίδιο.  Για  τον  καθαρισμό  των  σωλήνων  μπορείτε  να  χρησιμο-
ποιήσετε ένα τρυπανάκι και ένα βουρτσάκι που να προσαρμόζονται 
πλήρως  στο  εσωτερικό  του  σωλήνα.  Το  γρέζι  που  παρέμεινε  κατά 
την κοπή του σωλήνα μπορεί να αφαιρεθεί με το μέσον καθαρισμού 
του ακροφυσίου ή με κάποιο άλλο αιχμηρό αντικείμενο. Συνιστάται 
η προσοχή του τεχνίτη-ψυκτικού κατά τη διαδικασία αυτή για να μην 
καταστραφεί ή πληγωθεί ο σωλήνας (σχήμα 23.4).

3ο:    Η άκρη του σωλήνα πρέπει να έχει την πλήρη διάσταση της εσωτερι-

κής διαμέτρου.

4ο:    Αφαιρέστε τον τριχοειδή σωλήνα από το ψυκτικό κύκλωμα του οικια-

κού ψυγείου.

5ο:    Μετρήστε με μια από τις παραπάνω μεθόδους την εσωτερική διάμε-
τρο του τριχοειδή σωλήνα που αφαιρέσατε από το ψυκτικό κύκλωμα.

6ο:    Αν, για παράδειγμα, το μήκος του τριχοειδή σωλήνα είναι 4,27 m και 
η εσωτερική διάμετρός του 1mm και στο εμπόριο υπάρχει τριχοειδής 
σωλήνας εσωτερικής διαμέτρου 1,1 mm αντί 1mm, τότε από τον πί-
νακα 23.1 και από την πρώτη στήλη εντοπίζουμε την τιμή της εσωτε-
ρικής διαμέτρου του υφιστάμενου τριχοειδή σωλήνα.

7ο:    Ακολούθως,  επιλέγουμε  την  τυποποιημένη  διάμετρο  του  τριχοειδή 
σωλήνα  που  θα  προμηθευτούμε  από  το  εμπόριο.  Για  παράδειγμα, 
επιλέγουμε να προμηθευτούμε τριχοειδή σωλήνα εσωτερικής διαμέ-
τρου 1,1 mm.

8ο:    Από την τρίτη στήλη του πίνακα 23.1 εντοπίζουμε την τιμή του διορ-

θωτικού συντελεστή (1,5).

9ο:    Επομένως,  το  νέο  μήκος  του  τριχοειδή  σωλήνα  θα  είναι: 

4,27x1,5=6,4m.

10ο:  Συνεπώς, ο νέος τριχοειδής σωλήνας που θα τοποθετηθεί στο ψυκτικό 
κύκλωμα του οικιακού ψυγείου θα είναι εσωτερικής διαμέτρου 1,1 mm  
και μήκους 6,4m.

ΑΣΚΗΣΗ 24η

ΕΛΕΓΧΟΣ ΑΠΟΔΟΣΗΣ ΣΥΜΠΙΕΣΤΗ ΣΕ ΟΙΚΙΑΚΟ ΨΥΓΕΙΟ

α΄ Σκοπός

Σκοπός αυτής της εργαστηριακής άσκησης είναι η εξοικείωση των μα-
θητών με τη διαδικασία ελέγχου της απόδοσης των συμπιεστών και με 
τη διαδικασία μέτρησης της ισχύος των συμπιεστών ενός οικιακού ψυ-
γείου.

β΄ Γενικές πληροφορίες

Ένα από τα πιο δύσκολα και πιο πολύπλοκα προβλήματα είναι η διάγνωση 
της σωστής απόδοσης του συμπιεστή ενός ψυκτικού κυκλώματος κατά τη 
λειτουργία του.

Όταν υπάρχει παράπονο ότι κατά τη λειτουργία ενός οικιακού ψυγείου 
η μονάδα λειτουργεί συνέχεια και δε διατηρεί τις απαιτούμενες συνθήκες 
ψύξης, τότε είτε:

1. το ψυγείο δεν έχει το σωστό φορτίο

2. είτε ο συμπιεστής δεν λειτουργεί με την απαιτούμενη απόδοση.

Ο τεχνίτης-ψυκτικός θα πρέπει λοιπόν να διαγνώσει τι από τα δυο προ-
βλήματα συμβαίνουν. Χρήσιμο είναι, προτού οδηγηθεί στην εξέταση της 
απόδοσης  του  συμπιεστή,  να  ελέγξει  σχολαστικά  τη  σωστή  λειτουργία 
όλων των υπόλοιπων μερών του ψυγείου.

Τα  εγχειρίδια  πληροφοριών  των  κατασκευαστών  για  τον  έλεγχο  της 

απόδοσης του συμπιεστή είναι πολύ χρήσιμα.

Πορεία

1ο:  Τοποθετήστε θερμόμετρα στους θαλάμους συντήρησης και κατάψυ-

ξης για τον έλεγχο των θερμοκρασιών του θαλάμου.

2ο:  Αφαιρέστε τα καλώδια τροφοδοσίας ηλεκτρικού ρεύματος του συμπι-
εστή και τυλίξτε με μονωτική ταινία τους αγωγούς.

3ο:  Συνδέστε τους αγωγούς ελέγχου στο συμπιεστή, στον κοινό αγωγό, 

στον αγωγό λειτουργίας και στον αγωγό εκκίνησης.

4ο:  Συνδέστε τον αγωγό ελέγχου στο βαττόμετρο και ακολούθως συνδέ-

στε το βαττόμετρο στο ρευματολήπτη.

5ο:  Συνδέστε το ψυγείο στο ρευματολήπτη και βεβαιωθείτε ότι ο συμπιε-

στής τώρα λειτουργεί δια μέσου του βαττομέτρου.

6ο:  Διαβάστε την ένδειξη της ισχύος από το βαττόμετρο. Αν η ισχύς του 
συμπιεστή είναι χαμηλή για τις επικρατούσες συνθήκες, τότε ο συμπι-
εστής δε λειτουργεί σωστά.

7ο:  Για να αποφανθείτε σίγουρα ότι ο συμπιεστής δε λειτουργεί σωστά, 

κάντε ένα έλεγχο χαμηλού φορτίου.

8ο:  Ακολούθως, ξαναδιαβάστε την ένδειξη της ισχύος του συμπιεστή από 
το βαττόμετρο. Αν συνεχίζει να είναι χαμηλή για τις επικρατούσες συν-
θήκες, τότε είστε βέβαιοι ότι ο συμπιεστής δε λειτουργεί σωστά.

ΑΣΚΗΣΗ 25η

ΠΡΟΒΛΗΜΑΤΑ ΨΥΚΤΙΚΟΥ ΘΑΛΑΜΟΥ

α΄ Σκοπός

Σκοπός αυτής της εργαστηριακής άσκησης είναι η εξοικείωση των μα-
θητών με τα διάφορα προβλήματα του ψυκτικού θαλάμου, καθώς επί-

σης και η εκμάθηση των τρόπων επισκευής τους.

β΄ Γενικές πληροφορίες

Για τη σωστή λειτουργία των οικιακών ψυγείων θα πρέπει να διασφαλίζου-

με τη σωστή κυκλοφορία του ψυκτικού ρευστού μέσα στο ψυκτικό κύκλω-

μα του οικιακού ψυγείου.

Για να συμβαίνει αυτό, θα πρέπει το ψυγείο να είναι οριζοντιωμένο. Επί-

σης, αν το ψυγείο δεν είναι οριζοντιωμένο και διαθέτει δίσκο κατασκευής 

πάγου, τότε αυτός θα υπερχειλίζει όταν γεμίζει με νερό, ενώ μπορεί να μην 

έχουμε  πλήρη αποστράγγιση των συμπυκνωμάτων  κατά τη διάρκεια  της 

απόψυξης.

Οι μηχανισμοί ρύθμισης του ψυγείου (κοχλίες ρυθμίσεως ή τροχοί ορι-

ζοντίωσης) βρίσκονται στο κάτω μέρος του ψυκτικού θαλάμου.

Τα πόδια οριζοντίωσης μπορούν να ρυθμιστούν με δυο πένσες ρύθμι-

σης.

Εάν η μονάδα έχει τροχούς, τότε υπάρχουν μέσα ρύθμισης της οριζο-

ντίωσης τα οποία ρυθμίζουν το ύψος των τροχών.

Πολλές  φορές  μπορεί  να  χρειασθεί  να  τοποθετηθούν  πρόσθετες  ρο-

δέλες ανύψωσης ειδικά όταν το δάπεδο είναι πολύ χαμηλό, ώστε και τα 

τέσσερα πόδια να ακουμπάνε στο δάπεδο.

Αν το ψυγείο δεν ακουμπάει στο δάπεδο και με τα τέσσερα μέσα στή-

ριξης, ώστε να ασκείται στο δάπεδο η ίδια πίεση και στα τέσσερα σημεία, 

τότε το ψυγείο θα λειτουργεί με θορύβους και κραδασμούς.

Τα δοχεία τροφίμων και τα μπουκάλια που είναι συνήθως γυάλινα θα 
δημιουργούν έναν επιπρόσθετο θόρυβο καθώς θα χτυπάνε μεταξύ τους.

Εάν το ψυγείο δεν είναι οριζοντιωμένο, τότε η πόρτα ή οι πόρτες του 
ψυγείου δε θα κλείνουν σωστά ή θα έχουν την τάση να ανοίγουν αιωρού-
μενες.

Με τις μαγνητικές φλάντζες στις πόρτες είναι πολύ σημαντικό το ψυ-

γείο να μην παρουσιάζει κλίση προς τα κάτω στο μπροστινό μέρος του.

Η πόρτα είναι το μέρος του ψυγείου που έχει τη μεγαλύτερη τάση να 
παθαίνει ζημιές σε σύγκριση με οποιοδήποτε άλλο μέρος ή και εξάρτημα 
του ψυγείου, επειδή ανοίγει και κλείνει πολλές φορές κάθε μέρα. Η πόρτα 
μπορεί να έχει μεγάλο βάρος εξαιτίας των τροφίμων που τοποθετούνται 
πάνω στα ράφια της, οπότε θα πρέπει να έχει πολύ δυνατούς μεντεσέδες.
Πολλά  ψυγεία  έχουν  τριβόμενες  επιφάνειες  έδρασης  της  πόρτας  εν-
σωματωμένες στους μεντεσέδες, οι οποίοι χρειάζονται αλλαγή μετά από 
υπερβολική χρήση.

Δια μέσου των μεντεσέδων της πόρτας μπορεί να διέρχονται καλώδια 
και σωληνώσεις νερού, τα οποία παρέχουν ηλεκτρικό ρεύμα και νερό στα 
κυκλώματα,  τα  οποία  χρησιμοποιούνται  για  την  παροχή  νερού  ή  πάγου 
προς τα αντίστοιχα μέσα παροχής που βρίσκονται πάνω στην πόρτα. Οι 
συνδέσεις αυτές μπορεί να απαιτούν συντήρηση και επισκευή, όταν φθα-
ρούν από την πολλή χρήση.

Εάν το λάστιχο στεγανοποίησης της πόρτας έχει παλιώσει, τότε μπορεί 
να χρειάζεται αντικατάσταση. Οι διάφοροι κατασκευαστές χρησιμοποιούν 
διαφορετικά λάστιχα στεγανοποίησης, τα οποία μπορεί να χρειάζονται δι-
αφορετικά εργαλεία για την αφαίρεση και την τοποθέτησή τους.

Κατά  την  αλλαγή  ενός  τέτοιου  λάστιχου  στεγανοποίησης,  πρέπει  να 
ακολουθούνται πάντα οι οδηγίες του κατασκευαστή. Κατά την τοποθέτηση 
ενός καινούργιου λάστιχου στεγανοποίησης πρέπει να προσέξουμε πολύ, 
ώστε να είμαστε σίγουροι ότι η πόρτα είναι σωστά ευθυγραμμισμένη και 
ότι το λάστιχο στεγανοποίησης προσαρμόζεται σωστά.

Η πόρτα μπορεί να παραμορφωθεί από τη χρήση ή την κατάχρηση. 

ΑΣΚΗΣΗ 26η

ΣΥΝΤΗΡΗΣΗ ΚΑΤΑΨΥΚΤΗ


α΄ Σκοπός

Σκοπός της άσκησης αυτής είναι να γνωρίσουν οι μαθητές τον τρόπο 
ελέγχου και τις διαδικασίες συντήρησης του οικιακού ή μικρού επαγ-

γελματικού καταψύκτη.

Σκοπός επίσης είναι η εξοικείωση των μαθητών με τα διάφορα προβλή-
ματα συντήρησης των οικιακών ή μικρών επαγγελματικών καταψυκτών, 

καθώς επίσης και η κατάταξή τους και ο τρόπος επισκευής τους.

β΄ Γενικές πληροφορίες

Ο  τεχνίτης-ψυκτικός,  πρέπει  να  καταβάλει  κάθε  προσπάθεια  για  να  ανι-

χνεύσει και να κατατάξει τα διάφορα προβλήματα που εμφανίζονται στους 

καταψύκτες σε διάφορες κατηγορίες.

Τα πιο συνηθισμένα προβλήματα που μπορεί να εμφανισθούν σε έναν 

καταψύκτη είναι τα ηλεκτρικά και τα μηχανικά προβλήματα.

Α. ΗΛΕΚΤΡΙΚΑ ΠΡΟΒΛΗΜΑΤΑ

Μερικά ηλεκτρικά προβλήματα που συνήθως εμφανίζονται είναι:

1.  Χαλαρωμένες ηλεκτρικές συνδέσεις. Ο τεχνίτης θα πρέπει σ’ αυτή την 

περίπτωση να εντοπίσει το κουτί των ηλεκτρικών συνδέσεων, που βρί-

σκονται συνήθως στην πίσω γωνία του οικιακού ή μικρού επαγγελματι-

κού καταψύκτη, που μέσα σε αυτό το κουτί συνδέονται και τα καλώδια 

των θερμαντήρων.

•  Εντοπίστε  τη  θέση  των  σωστών  καλωδίων  και  ελέγξτε  τις  συνδέ-

σεις

•  Επανασυνδέστε ή συσφίξτε τα καλώδια του θερμαντήρα και ασφαλί-

στε τα σωστά.

•  Συνδέστε ένα αμπερόμετρο στο κύκλωμα. Αν υπάρχει ροή ηλεκτρι-

κού ρεύματος, τότε είστε βέβαιοι ότι το πρόβλημα έχει λυθεί.

2.  Ένα άλλο πρόβλημα που μπορεί να εμφανισθεί είναι να έχει κολλήσει ο 

συμπιεστής. Σε αυτή την περίπτωση παρατηρούμε ότι ο καταψύκτης δε 

λειτουργεί, ενώ κατά τακτά χρονικά διαστήματα ακούγεται ένας περίερ-

γος θόρυβος.

Το  κόλλημα  του  συμπιεστή  μπορεί  να  οφείλεται  σε  ηλεκτρικό  ή  σε 

μηχανικό πρόβλημα. Αν το πρόβλημα είναι μηχανικό τότε:

•  Αντιστρέψτε τα καλώδια λειτουργίας και εκκίνησης.

Β. ΜΗΧΑΝΙΚΑ ΠΡΟΒΛΗΜΑΤΑ

Μερικά από τα μηχανικά προβλήματα που συνήθως εμφανίζονται είναι να 

λειτουργεί συνέχεια χωρίς να διακόπτεται η λειτουργία του. Το πρόβλημα 

αυτό  οφείλεται  στις  φλάντζες  (λάστιχα  στεγανοποίησης)  της  πόρτας,  οι 

οποίες μπορεί να είναι ελαττωματικές ή μπορεί η πόρτα του καταψύκτη να 

είναι απευθυγραμμισμένη. Θα πρέπει κατά την αντικατάσταση των ελατ-

τωματικών φλαντζών να ακολουθούμε τις οδηγίες του κατασκευαστή. Ένα 

άλλο πρόβλημα που μπορεί να εμφανισθεί είναι να μη λειτουργεί ο ανεμι-

στήρας  του  συμπυκνωτή.  Τα  συμπτώματα  που  εμφανίζονται  σ'  αυτή  την 

περίπτωση είναι να μην έχουμε ικανοποιητική ψύξη εντός του θαλάμου.

Ο κινητήρας του ανεμιστήρα είναι πολύ θερμός, οπότε παραλαμβάνει 

ηλεκτρικό ρεύμα αλλά δεν περιστρέφεται.

Αυτός ο κινητήρας προστατεύεται με μια αντίσταση και δεν έχει μηχα-

νισμό προστασίας από την υπερφόρτωση. Ο κινητήρας δεν περιστρέφεται 

και δεν καίγεται.

γ΄ Απαιτούμενος εξοπλισμός

1. Αμπεροτσιμπίδα

2. Δοκιμαστικό κατσαβίδι

3. Σετ μανομέτρων

4. Καστάνια ελέγχου

5. Συσκευή ελέγχου διαρροών

δ΄ Πορεία

1ο:  Εξετάστε προσεκτικά την ψυκτική διάταξη αναγνωρίστε τα εξαρτήμα-

τά της και ελέγξτε τη χαλαρότητα των επαφών.

2ο:  Εξετάστε προσεκτικά τα ελαστικά στεγανοποίησης του καταψύκτη.

3ο:  Συνδέστε το set των μανομέτρων και μετρήστε την πίεση του ψυκτικού 

μέσου.

4ο:  Σε περίπτωση μειωμένης πίεσης ελέγξτε για περίπτωση διαρροών ψυ-

κτικού μέσου.

5ο:  Αποκαταστήστε την οποιαδήποτε βλάβη (ηλεκτρολογικός έλεγχος). 

ΑΣΚΗΣΗ 27η

ΕΝΤΟΠΙΣΜΟΣ ΠΡΟΒΛΗΜΑΤΩΝ ΘΑΛΑΜΟΥ

α΄ Σκοπός

Σκοπός της άσκησης αυτής είναι η ανάπτυξη δεξιοτήτων από τους μα-
θητές στον εντοπισμό, τη διαπίστωση και την αποκατάσταση των βλα-

βών και των προβλημάτων που παρουσιάζονται στο θάλαμο του μικρού 

οικιακού ή επαγγελματικού καταψύκτη.

β΄ Γενικές πληροφορίες

Ο  τεχνίτης-ψυκτικός  πρέπει  να  καταβάλει  κάθε  προσπάθεια  για  να  ανι-

χνεύσει και να κατατάξει τα διάφορα προβλήματα που εμφανίζονται στο 

θάλαμο  του  μικρού  οικιακού  ή  επαγγελματικού  καταψύκτη  σε  διάφορες 

κατηγορίες.

Τα  πιο  συνηθισμένα  προβλήματα  που  μπορεί  να  εμφανισθούν  στον 

θάλαμο μικρού οικιακού ή επαγγελματικού καταψύκτη είναι κυρίως προ-

βλήματα στεγανότητας και συμπεριφοράς της μονωτικής ικανότητας του 

θαλάμου.

Προβλήματα στεγανότητας

Το πρόβλημα στεγανότητας που συνήθως εμφανίζεται είναι:

1.  Από  κατεστραμμένα  ελαστικά  στεγανότητας  στα  ανοίγματα  του  κατα-

ψύκτη. Ο τεχνίτης θα πρέπει σ’ αυτή την περίπτωση να εντοπίσει τα κα-

τεστραμμένα  ελαστικά  στεγανότητας,  που  βρίσκονται  συνήθως  τοπο-

θετημένα στην πόρτα (άνοιγμα) του μικρού οικιακού ή επαγγελματικού 

καταψύκτη και στερεώνονται είτε με σύσφιξη στα δυο τεμάχια του κελύ-

φους του, είτε με ειδικά μαγνητικά στοιχεία.

2.  Ένα άλλο πρόβλημα που μπορεί να εμφανισθεί είναι να έχει μετατοπι-
σθεί η πόρτα του καταψύκτη και να μην επιτρέπει τη σωστή και ισχυρή 
πρόσφυσή των στεγανοποιητικών ελαστικών στο πλαίσιο του μικρού οι-
κιακού ή επαγγελματικού καταψύκτη.

Αντιμετώπιση προβλήματος

Η αντιμετώπιση του προβλήματος στεγανότητας ορίζεται στην αντικατά-
σταση του κατεστραμμένου ελαστικού ή στην εκ νέου ρύθμιση της θέσης 
του καλύμματος του μικρού οικιακού ή επαγγελματικού καταψύκτη.

Για  την  αντικατάσταση  του  ελαστικού  στεγανοποίησης  απαραίτητη 
προϋπόθεση είναι η προμήθεια του ακριβούς ελαστικού σε διαστάσεις και 
ποιότητα, η πρόβλεψη του χρόνου που απαιτεί η εργασία αυτή και η προ-
στασία των προϊόντων από την απώλεια ψύχους και την ανάπτυξη υψηλών 
θερμοκρασιών στα προϊόντα.

γ΄ Απαιτούμενος εξοπλισμός

6. Ελαστικό προστασίας των κατεψυγμένων προϊόντων

7. Κατσαβίδι

8. Δράπανο χειρός

9. Λάμα ώθησης

δ΄ Πορεία

Η πορεία εργασίας που ακολουθείται είναι:

1ο:  Ελεγχος  της  στεγανότητας  του  οικιακού  καταψύκτη  και  εντοπισμός 

του κατεστραμμένου ελαστικού.

2ο:  Άνοιγμα και προστασία των προϊόντων από τον αέρα περιβάλλοντος 

με κατάλληλο μονωτικό ελαστικό κάλυμμα.

3ο:  Αφαίρεση  του  κατεστραμμένου  ελαστικού  από  την  πόρτα  (κάλυμμα) 

του οικιακού ή μικρού επαγγελματικού καταψύκτη.

4ο:  Τοποθέτηση  του  νέου  ελαστικού  με  ιδιαίτερη  προσοχή  και  σύσφιξη 

του επάνω στην πόρτα του καταψύκτη.

5ο:  Αφαίρεση του προστατευτικού ελαστικού από τα προϊόντα του κατα-

ψύκτη.

6ο:  Τοποθέτηση του καλύμματος και στερέωσή του στις βάσεις στήριξης 

του στον μικρό οικιακό ή επαγγελματικό καταψύκτη.

7ο:  Έλεγχος ορθής πρόσφυσης

8ο:  Μέτρηση του χρόνου αποκατάστασης της θερμοκρασία κατά την πρώ-

τη λειτουργία του καταψύκτη. 


ΑΣΚΗΣΗ 28η

ΕΛΕΓΧΟΣ ΙΚΑΝΟΠΟΙΗΤΙΚΗΣ ΦΟΡΤΙΣΗΣ

α΄ Σκοπός

Σκοπός είναι η εξοικείωση των μαθητών με τις διαδικασίες ελέγχου της 
ικανοποιητικής φόρτισης της ψυκτικής διάταξης του μικρού οικιακού ή 
επαγγελματικού καταψύκτη με ψυκτικό μέσον.

Οι  μαθητές  να  είναι  σε  θέση  να  ελέγχουν  τη  φόρτιση  μιας  ψυκτικής 

εγκατάστασης με τη σωστή ποσότητα ψυκτικού μέσου.

β΄ Γενικές πληροφορίες

Ο τεχνίτης-ψυκτικός, πρέπει να καταβάλει κάθε προσπάθεια για να διαπι-
στώσει την ποσότητα του ψυκτικού μέσου που υπάρχει στην ψυκτική διά-
ταξη του μικρού οικιακού ή επαγγελματικού καταψύκτη.

Τα πιο συνηθισμένα προβλήματα που μπορεί να εμφανισθούν από την 
έλλειψη ψυκτικού μέσου από την ψυκτική διάταξη σε μικρό οικιακό ή επαγ-
γελματικό καταψύκτη είναι κυρίως η ανάπτυξη πολύ μικρών θερμοκρασιών 
και η συνεχής λειτουργία του συμπιεστή.

Ο έλεγχος της φόρτισης της ψυκτικής διάταξης με ψυκτικό μέσον επι-
τυγχάνεται με τον έλεγχο των πιέσεων λειτουργίας του, όταν αυτός εργά-
ζεται υπό τις συνθήκες λειτουργίας που ορίζει ο κατασκευαστής του.

Προσδιορισμός  της  σωστής  φόρτισης  ελέγχοντας  την  υπερθέρμανση 
του ψυκτικού μέσου

Για να γίνει ο προσδιορισμός της σωστής φόρτισης του ψυκτικού μέσου 
ελέγχουμε την υπερθέρμανση με τα θερμόμετρα.

•  Συνδέουμε τα μανόμετρα στην ψυκτική εγκατάσταση.

•  Λειτουργούμε τη μονάδα για 15΄ - 20΄ λεπτά.

•  Περνούμε την ένδειξη του μανομέτρου της χαμηλής, αυτή είναι 1,2 
bar. Από τον πίνακα για πίεση p1 = 1,2 + 1 = 2,2 bar βρίσκουμε ότι 
αντιστοιχεί θερμοκρασία ατμοποίησης Τατμ = -5°C.

•  Τοποθετούμε  το  θερμόμετρο  επαφής  στην  ειδική  υποδοχή  που 
υπάρχει  στο  σωλήνα  αναρρόφησης  και  μόλις  η  θερμοκρασία  στα-
θεροποιηθεί σημειώνουμε την ένδειξη του θερμόμετρου, αυτή είναι  
T1΄ = 18°C.

•  Η  υπερθέρμανση  δίνεται  από  τη  διάφορα  των  δυο  θερμοκρασιών. 
΄ - ΤΑΤΜ = 18 - (- 5) = 23Κ.

Δηλαδή ΔΤΥΠΕΡΘ =Τ1

•  Η τιμή αυτή της υπερθέρμανσης 23Κ σημαίνει ότι υπάρχει έλλειψη 

ψυκτικού μέσου.

•  Επομένως,  πρέπει  να  συμπληρώσουμε  ψυκτικό  μέσο  στην  ψυκτική 

μας διάταξη.

Προσδιορισμός της σωστής φόρτισης ελέγχοντας την Υπόψυξη του ψυ-
κτικού μέσου.

•  Για  να  ελέγχουμε  τη  φόρτιση  ψυκτικού  μέσου  από  την  υπόψυξη, 
παίρνουμε την ένδειξη της πίεσης από την πλευρά της κατάθλιψης, 
δηλαδή της υψηλής πίεσης. Η ένδειξη αυτή μετρήθηκε ίση με 8,2bar.

•  Με  τη  βοήθεια  του  πίνακα  πιέσεων  θερμοκρασιών  για  πίεση  

p3 = 8,2 + 1 = 9,2bar βρίσκουμε θερμοκρασία T4 = 37°C.

•  Τοποθετούμε το θερμόμετρο στην ειδική υποδοχή αμέσως μετά το 

συμπυκνωτή και η ένδειξη του είναι T4΄ = 32°C.

•  Η διαφορά των δύο θερμοκρασιών μας δείχνει την υπόψυξη. Δηλαδή 

ΔΤΥΠΟΨ = 37 - 32 = 5Κ.

•  Η  διαφορά  των  δύο  θερμοκρασιών  είναι  μεγαλύτερη  από  3Κ,  άρα 

χρειάζεται να συμπληρώσουμε ψυκτικό στην εγκατάσταση μας.

γ΄ Απαιτούμενος εξοπλισμός

1. Σετ μανομέτρων

2. Φιάλη Service ψυκτικού με ψυκτικό μέσον

3. Καστάνια

4. Κόφτης χαλκοσωλήνα

5. Συσκευή συγκόλλησης χαλκοσωλήνα και υλικά συγκόλλησης

6. Εξαρτήματα συγκόλλησης χαλκοσωλήνων

7. Αντεπίστοφη βαλβίδα με σφαίρα απομόνωσης

8. Αντλία κενού

δ΄ Πορεία

Η πορεία εργασίας που ακολουθείται είναι:

1ο:  Έλεγχος των συνθηκών λειτουργίας και των αναπτυσσόμενων θερμο-

κρασιών στο θάλαμο του καταψύκτη.

2ο:  Ελεγχος διαρροών από τα κυκλώματα του ψυκτικού μέσου σε όλο το 
δίκτυο που υπάρχει στον μικρό οικιακό ή επαγγελματικό καταψύκτη.

3ο:  Διάνοιξη του σωλήνα προσαρμογής και επικοινωνίας του σετ μανομέ-
τρων και αφαίρεση του υπόλοιπου ψυκτικού μέσου που υπάρχει στην 
ψυκτική διάταξη του μικρού οικιακού ή επαγγελματικού καταψύκτη.

4ο:  Τοποθέτηση - συγκόλληση της αντεπίστροφης βαλβίδας

5ο:  Δημιουργία κενού στη διάταξη και διαπίστωση της στεγανότητας του 

συστήματος.

6ο:  Φόρτιση  της  διάταξης  με  ψυκτικό  μέσον  και  διαπίστωση  της  ορθής 
φόρτισης με δημιουργία τεχνιτών συνθηκών λειτουργίας και μέτρηση 
των θερμοκρασιών στο χώρο της κατάψυξης και των πιέσεων λειτουρ-
γίας της ψυκτικής διάταξης.

ΑΣΚΗΣΗ 29η

ΕΛΕΓΧΟΣ, ΕΝΤΟΠΙΣΜΟΣ ΔΙΑΡΡΟΗΣ ΚΑΙ ΕΠΙΣΚΕΥΗ ΑΥΤΗΣ

α΄ Σκοπός

m    Σκοπός της εργαστηριακής άσκησης είναι οι μαθητές να είναι σε θέση 
να ελέγχουν τη διαρροή ψυκτικού μέσου σε μια εγκατάσταση με συμπί-
εση ατμών ψυκτικού μέσου.

β΄ Γενικές πληροφορίες

Τα συστήματα ψύξης με συμπίεση ατμών ψυκτικού μέσου λειτουργούν με 
υπερπίεση,  που  έχει  ως  αποτέλεσμα  την  απαραίτητη  στεγανότητά  τους. 
Κάθε διαρροή θα πρέπει να διορθώνεται αμέσως, διότι η απώλεια ψυκτι-
κού μέσου, εκτός των οικονομικών (μειωμένη απόδοση εγκατάστασης και 
κίνδυνος καταστροφής της), έχει πολλές φορές, ανάλογα με το ψυκτικό 
μέσο που χρησιμοποιείται, και άλλες επικίνδυνες συνέπειες για την υγεία 
των προσώπων που εργάζονται σε αυτές ή που τις χρησιμοποιούν. Γενικό-
τερα,  επιφέρει  περιβαλλοντικά  προβλήματα,  επιβαρύνοντας  έτσι  τη  ζωή 
όλου του πλανήτη.

Ο  έλεγχος  των  διαρροών  πρέπει  να  είναι  σχολαστικός  και  να  γίνεται 
σε όλα τα τμήματα της ψυκτικής εγκατάστασης (σωληνώσεις, σύνδεσμοι 
κ.λπ.).

Τρόποι ελέγχου διαρροών σε ψυκτική εγκατάσταση με συμπίεση ατμών

Υπάρχουν διάφοροι τρόποι ελέγχου διαρροών ψυκτικού μέσου μιας εγκα-
τάστασης. Οι πιο συνηθισμένοι τρόποι είναι οι εξής:

1. Με σαπουνοδιάλυμα.

2. Με τη συσκευή HALIDE.

3. Με ηλεκτρονική συσκευή.

4. Με ειδικό χημικό χαρτί.

Έλεγχος διαρροών με σαπουνοδιάλυμα

1. Δημιουργήσαμε κενό γύρω στα 95 kPa (28΄΄ στήλης υδραργύρου).

2. Φορτίσαμε τη μονάδα με ψυκτικό κατά τα γνωστά.

3.  Αναπτύξαμε πίεση στην εγκατάσταση, πίεση χαμηλή ίση με 1,5 bar θέτο-

ντας τη μονάδα σε λειτουργία.

4. Παρασκευάζουμε σε ένα μικρό κουτί αραιό σαπουνοδιάλυμα.

5.  Με ένα πινέλο γίνεται επάλειψη με σαπουνοδιάλυμα σε όλους τους συν-
δέσμους του δικτύου. Παρατηρούμε κάθε φορά αν σχηματίζονται φυσα-
λίδες σε κάθε σύνδεσμο.

6.  Αφού ελέγξαμε όλα τα επικίνδυνα σημεία, δε διαπιστώθηκε σε κανένα 
από αυτά φυσαλίδες. Δηλαδή δεν παρατηρήθηκε καμία διαρροή στην 
εγκατάσταση.

Οι διάφοροι τρόποι ελέγχου διαρροών έχουν αναπτυχθεί στην άσκηση 18

γ΄ Απαιτούμενος εξοπλισμός

1. Ψυκτική μηχανή.

2. Σετ μανομέτρων.

3.  Δοχείο σαπουνοδιαλύματος, Συσκευή HALIDE ή Ηλεκτρονική συσκευή 

ελέγχου διαρροών

4. Φιάλη Service ψυκτικού με ψυκτικό μέσο

5. Καστάνια

δ΄ Πορεία

Η πορεία εργασίας που ακολουθείται είναι:

1ο:  Αν παρουσιαστούν διαρροές στα τοιχώματα του καταψύκτη με μόνω-
ση από πεπιεσμένο υλικό, τότε μπορεί να δημιουργηθεί υγρασία στη 
μόνωση εξαιτίας της ηλεκτρόλυσης. Αυτό το φαινόμενο δημιουργείται 
από ένα ελαφρό οξύ και από τη διαρροή του ηλεκτρικού ρεύματος και 
συνήθως παρουσιάζεται στις σωληνώσεις από αλουμίνιο και χάλυβα.

2ο:  Αν παρουσιαστεί διαρροή εξαιτίας της ηλεκτρόλυσης, τότε συνήθως 
προκαλούνται και άλλες σε πολύ μικρό χρονικό διάστημα, μιας και οι 
σωληνώσεις δεν έχουν μεγάλο πάχος.

3ο:  Επαναλάβατε αργά και σταθερά τη σάρωση της ψυκτικής επιφάνειας 

μέχρι να είστε σίγουροι για την ενδεχόμενη περιοχή διαρροής.

4ο:  Αν διαπιστώσετε διαρροή, επισκευάστε την και ξανακάνετε τον έλεγ-

χο, όπως αναφέρεται παραπάνω.

Για να είστε σίγουροι ότι δεν υπάρχει πλέον διαρροή, αφήστε τη μονά-
δα εκτός λειτουργίας για 30 περίπου λεπτά παρακολουθώντας την πίεση. 
Αν  κατεβαίνει  η  πίεση,  σημαίνει  ότι  υπάρχει  ακόμα  διαρροή  η  οποία  θα 
πρέπει να ανιχνευθεί και να διορθωθεί. 

ΑΣΚΗΣΗ 30ή

ΕΛΕΓΧΟΣ ΚΑΛΗΣ ΛΕΙΤΟΥΡΓΙΑΣ ΚΑΙ ΑΝΤΙΚΑΤΑΣΤΑΣΗ  
ΣΥΜΠΙΕΣΤΗ

α΄ Σκοπός

Σκοπός της άσκησης αυτής είναι να γνωρίσουν οι μαθητές τον τρόπο 
ελέγχου και τις διαδικασίες συντήρησης του οικιακού ή μικρού επαγ-
γελματικού καταψύκτη.

β΄ Γενικά

Βλάβες στη λειτουργία των ερμητικών συμπιεστών και των συστημάτων 
ψύξης

Στην πορεία αυτής της άσκησης θα ασχοληθούμε με πολλές βλάβες που 
μπορούν να προκύψουν κατά τη λειτουργία των ερμητικών συμπιεστών και 
των συστημάτων ψύξης.

Αυτό αφορά κυρίως τους συμπιεστές με μονοφασικούς κινητήρες και 
τα  συστήματα  ψύξης  τα  οποία  χρησιμοποιούν  τριχοειδείς  σωλήνες  ως 
εκτονωτικό σύστημα.

Πρώτα θα ασχοληθούμε με τα ηλεκτρικά εξαρτήματα και τη λειτουρ-
γία τους. Έπειτα, θα ασχοληθούμε με βλάβες στο ηλεκτρικό σύστημα και 
τέλος θα περιγράφουμε βλάβες οι οποίες προέρχονται από το σύστημα 
ψύξης.

1. Το ηλεκτρικό κύκλωμα

Το ηλεκτρικό κύκλωμα ενός ερμητικού συμπιεστή αποτελείται από: Ηλε-
κτροκινητήρα, ρελέ εκκίνησης, προστασία κινητήρα (θερμικό), θερμοστά-
τη και εάν χρειάζεται πυκνωτή εκκίνησης και μετασχηματιστή.

Από το διάγραμμα φαίνεται ότι υπάρχουν δυο παράλληλα κυκλώματα. 
Το ένα από αυτά διαπερνά το πηνίο του ρελέ εκκίνησης, την κύρια περιέ-
λιξη του κινητήρα, και από εκεί την προστασία του κινητήρα και το θερμο-
στάτη.

Το άλλο κύκλωμα χρησιμοποιείται όταν ενεργοποιείται το ρελέ εκκίνη-
σης και διατρέχει τη βοηθητική περιέλιξη (η οποία ονομάζεται και περιέλι-
ξη εκκίνησης).

Η σύνδεση ανάμεσα στον κινητήρα και τα ηλεκτρικά βοηθητικά εξαρτή-
ματα γίνεται μέσω ενός ερμητικά σφραγισμένου τερματικού το οποίο είναι 
συγκολλημένο στο περίβλημα του συμπιεστή.

Οι ακροδέκτες αυτού του τερματικού απομονώνονται από το περιβάλ-

λον με υλικό από γυαλί.

Πρέπει να επισημάνουμε τον τρόπο με τον οποίο ο κινητήρας συνδέ-
εται με το τερματικό. Στον ερμητικό συμπιεστή ο προσανατολισμός είναι  
Μ C S. Σε παλαιότερους συμπιεστές, οι οποίοι δεν κατασκευάζονται πλέ-
ον, ο προσανατολισμός ήταν S M C .

Αν  δεν  μπορείτε  να  θυμόσαστε  τη  σειρά  των  συνδέσεων  των  κινητή-
ρων, μπορείτε να μετρήσετε μια-μια την αντίσταση ανάμεσα στους τρεις 
ακροδέκτες με ένα ωμόμετρο. Η αντίσταση στην κύρια περιέλιξη μετριέται 
ανάμεσα στο Μ και το C. Η αντίσταση στη περιέλιξη εκκίνησης μετριέται 
ανάμεσα στο S και το C.

Η αντίσταση στην περιέλιξη εκκίνησης είναι πάντα η μεγαλύτερη από 

αυτές τις δυο, συγκεκριμένα το άθροισμα των άλλων δύο.

Εφόσον  η  αντίσταση  ανάμεσα  στο  Μ  και  το  S  είναι  το  άθροισμα  της 
αντίστασης στην κύρια περιέλιξη και την περιέλιξη εκκίνησης, μπορούμε 
να συμπεράνουμε τη διάταξη της σύνδεσης (βλ. σχήμα 30.2).

Ο  κινητήρας  είναι  μονοφασικός,  ασύγχρονος  κινητήρας  που  ξεκινά 
μέσω  αντίστασης  (ή  πυκνωτή).  Έχει  δε  δυο  σετ  περιελίξεων:  την  κύρια 
περιέλιξη (λειτουργίας) και τη βοηθητική (εκκίνησης).

Η  περιέλιξη  εκκίνησης,  η  οποία  αποτελείται  από  το  λεπτότερο  σύρ-
μα και έχει μεγαλύτερη αντίσταση από την κύρια περιέλιξη, κανονικά λει-
τουργεί  μόνο  τη  στιγμή  της  εκκίνησης  και  ενώ  ο  κινητήρας  αναπτύσσει 
ταχύτητα.

Η σχετικά μεγάλη αντίσταση της περιέλιξης εκκίνησης έχει ως αποτέ-
λεσμα μεγάλη αύξηση της θερμοκρασίας - συχνά κατά 100°C το δευτερό-
λεπτο. Καθώς είναι επιθυμητό η θερμοκρασία της περιέλιξής εκκίνησης να 
μην υπερβαίνει τους 150°C - 160°C σε κάποια στιγμή (ανάλογα και με το 
είδος του μονωτικού), γίνεται φανερό ότι η περιέλιξη θα πρέπει να διαπε-
ρασθεί από ρεύμα εκκίνησης μόνο για ένα πολύ σύντομο διάστημα. 

Στην πραγματικότητα, κατά τη διάρκεια της ομαλής εκκίνησης η περιέλιξη 
εκκίνησης ενεργοποιείται μόνο για ένα κλάσμα του δευτερολέπτου. Αν η 
σωστή εκκίνηση καθυστερήσει, τότε πρέπει να αναλάβει γρήγορα η προ-
στασία του κινητήρα.

Κάποια σημαντικά χαρακτηριστικά του κινητήρα είναι:

•  Ροπή εκκίνησης

•  Ρεύμα εκκίνησης

•  Μεγίστη ροπή

•  Αριθμός περιστροφών

Η  ροπή  εκκίνησης  είναι  το  μέτρο  της  περιστροφικής  αντίστασης  το 
οποίο μπορεί να ξεπεράσει ο κινητήρας. Υπάρχει διάκριση ανάμεσα σε κι-
νητήρες με υψηλή ροπή εκκίνησης και σε κινητήρες με χαμηλή ροπή εκ-
κίνησης.  Οι  κινητήρες  με  υψηλή  ροπή  εκκίνησης,  που  συμβολίζονται  ως 
HST  (high  starting  torque),  μπορούν  να  χρησιμοποιηθούν  σε  συστήματα 
με εκτονωτική βαλβίδα. Οι συμπιεστές HST είναι εξοπλισμένοι με πυκνωτή 
εκκίνησης. Οι κινητήρες με χαμηλή ροπή στρέψης εκκίνησης, που συμβο-
λίζονται ως LST (low starting torque) μπορούν να χρησιμοποιηθούν μόνο 
σε συστήματα με εξισορρόπηση πίεσης ανάμεσα στο συμπυκνωτή και τον 
εξατμιστή σε περιόδους ακινησίας. Συνεπώς, οι συμπιεστές LST χρησιμο-
ποιούνται μόνο σε συστήματα με τριχοειδείς σωλήνες.

Το ρεύμα εκκίνησης το οποίον αναφέρεται επίσης και ως ρεύμα βρα-
χυκυκλώσεως  είναι  το  μέτρο  της  ποσότητας  του  ρεύματος  που  κατανα-
λώνεται από τον κινητήρα κατά τη στιγμή της εκκίνησης. Όταν οι ασφά-
λειες  τήξεως  στο  ηλεκτρικό  δίκτυο  τροφοδότησης  λιώνουν,  αυτό  γενικά 
οφείλεται στο γεγονός ότι το μέγεθος της ασφάλειας δεν ταιριάζει με το 
ρεύμα εκκίνησης του κινητήρα, πιθανόν επειδή ταυτόχρονα υπόκεινται και 
σε κάποιο άλλο φορτίο.

Η μέγιστη ροπή είναι μια ένδειξη του μέγιστου φορτίου στο οποίο μπο-

ρούμε να υποβάλουμε ένα κινητήρα κατά την διάρκεια της λειτουργίας.

Αν ένας κινητήρας σε λειτουργία φορτωθεί με ροπή η οποία υπερβαί-
νει τη μέγιστη ροπή, θα επιβραδύνει και θα σταματήσει. Παρόλα αυτά, σε 
έναν ερμητικό συμπιεστή το ρελέ εκκίνησης και η προστασία του κινητήρα 
θα αντιδράσουν πριν από αυτό το σημείο και θα διακόψουν την τροφοδο-
σία ρεύματος.

Οι κινητήρες των ερμητικών συμπιεστών είναι διπολικοί, δηλ. η σύγχρο-
νη ταχύτητα είναι 3000 r.p.m (περιστροφές ανά λεπτό) στα 50 Hz και 3600 r.p.m στα 60 Ηz. Παλαιότερα χρησιμοποιούνταν και συμπιεστές με τετρα-
πολικούς κινητήρες, δηλ. η σύγχρονη ταχύτητα ήταν 1500 r.p.m στα 50 Ηz 
και 1800 r.p.m στα 60 Ηz.

γ΄ Απαιτούμενος εξοπλισμός

1. Αμπεροτσιμπίδα

2. Δοκιμαστικό κατσαβίδι

3. Σετ μανομέτρων

4. Καστάνια ελέγχου

5. Συσκευή ελέγχου διαρροών

δ΄ Πορεία

1ο:  Εξετάστε προσεκτικά την ψυκτική διάταξη, αναγνωρίστε τα εξαρτήμα-

τά της και ελέγξτε τη χαλαρότητα των επαφών.

2ο:   Εξετάστε προσεκτικά τα ελαστικά στεγανοποίησης του καταψύκτη.

3ο:  Συνδέστε το set των μανομέτρων και μετρήστε την πίεση του ψυκτικού 

μέσου.

4ο:  Σε περίπτωση μειωμένης πίεσης, ελέγξτε για περίπτωση διαρροών ψυ-

κτικού μέσου.

5ο:  Αποκαταστήστε την οποιαδήποτε βλάβη. 

ΑΣΚΗΣΗ 31η

ΕΚΚΕΝΩΣΗ ΚΑΙ ΠΛΗΡΩΣΗ ΣΥΣΤΗΜΑΤΟΣ

α΄ Σκοπός

Σκοπός  της  άσκησης  αυτής  είναι  να  εξοικειωθούν  οι  μαθητές  με  τις 
διαδικασίες αφαίρεσης ψυκτικού μέσου, δημιουργίας κενού και φόρ-
τισης από την αντεπίστροφη βαλβίδα αναρρόφησης.

β΄ Γενικά

Αφαίρεση ψυκτικού μέσου

Συνδέστε  μια  κενή  φιάλη  σέρβις  μέσω  του  ελαστικού  σωλήνα  με  τη  με-
σαία  υποδοχή  των  μανομέτρων.  Συνδέστε  το  σωλήνα  αναρρόφησης  με 
την  αντεπίστροφη  βαλβίδα.  Όταν  ο  συμπιεστής  είναι  εκτός  λειτουργίας, 
τότε ποσότητα ψυκτικού μέσου θα οδηγηθεί από τη διάταξη προς τη φιά-
λη ελέγχου μέχρι που να εξισωθούν οι πιέσεις. Για το λόγο αυτό είναι προ-
τιμότερο η φιάλη ελέγχου να είναι κενή, ώστε να συγκεντρώσει τη μέγιστη 
ποσότητα ψυκτικού μέσου.

Δημιουργία κενού

Για τη δημιουργία κενού σε μια ψυκτική εγκατάσταση ενεργούμε ως εξής:

1.  Συνδέστε την αντλία κενού και την ψυκτική εγκατάσταση μέσω του σετ 
μανομέτρων  στη  θέση  όπου  προηγούμενα  είχε  τοποθετηθεί  η  φιάλη 
ελέγχου.

2.  Βάλτε την αντλία κενού σε λειτουργία και ανοίξτε τη βαλβίδα αναρρό-

φησης των μανομέτρων.

3.  Συνεχίστε τη λειτουργία  της αντλίας μέχρις επιτευχθεί κενό  των 6kPa 

(45 Torr). 

Φόρτιση από βαλβίδα αναρρόφησης (αντεπίστροφη)

Αφού  πετύχαμε  το  κενό  που  θέλαμε  στην  ψυκτική  εγκατάσταση,  αφαι-

ρέσαμε  την  αντλία  κενού  και  συνδέσαμε  τη  φιάλη  ψυκτικού  στη  μεσαία 

υποδοχή των μανομέτρων, αφήνοντας χαλαρή τη σύνδεση του ελαστικού 

σωλήνα. Ανοίξαμε τη βαλβίδα της φιάλης και επιτρέψαμε από τη χαλαρή 

σύνδεση να γίνει εξαέρωση. Στη φάση αυτή οι βαλβίδες service του συ-

μπιεστή ήταν σε ενδιάμεση θέση και οι βαλβίδες του set των μανομέτρων 

ήταν κλειστές.

Βάλαμε σε λειτουργία τη μονάδα και ανοίξαμε τη βαλβίδα χαμηλής πίε-

σης του set μανομέτρων. Συνεχίσαμε τη φόρτιση μέχρις ότου να φορτιστεί 

πλήρως  με  την  απαραίτητη  ποσότητα  ψυκτικού.  Όταν  πετύχαμε  πλήρη 

φόρτιση, κλείσαμε τη βαλβίδα της φιάλης και μετά τη βαλβίδα των μανο-

μέτρων.

γ΄ Απαιτούμενος εξοπλισμός

1. Σετ μανομέτρων

2. Φιάλη Service ψυκτικού με ψυκτικό μέσον

3. Καστάνια

4. Κόφτης χαλκοσωλήνα

5. Συσκευή συγκόλλησης χαλκοσωλήνα και υλικά συγκόλλησης

6. Εξαρτήματα συγκόλλησης χαλκοσωλήνων

7. Αντεπίστοφη βαλβίδα με σφαίρα απομόνωσης

8. Αντλία κενού

δ΄ Πορεία

Η πορεία εργασίας που ακολουθείται είναι:

1ο:  Σύνδεση  του  σετ  μανομέτρων  με  την  αναρρόφηση  του  συμπιεστή 

(αντεπίστροφη βαλβίδα)

2ο:  Σύνδεση  με  τη  φιάλη  service  και  αφαίρεση  της  ποσότητας  ψυκτικού 

από τη διάταξη.

3ο:  Τοποθέτηση αντλίας κενού.

4ο:  Δημιουργία κενού στη διάταξη και διαπίστωση της στεγανότητας του 

συστήματος.

5ο:  Φόρτιση  της  διάταξης  με  ψυκτικό  μέσον  και  διαπίστωση  της  ορθής 
φόρτισης με δημιουργία τεχνητών συνθηκών λειτουργίας και μέτρηση 
των θερμοκρασιών στο χώρο της κατάψυξης και των πιέσεων λειτουρ-
γίας της ψυκτικής διάταξης. 

ΑΣΚΗΣΗ 32η

ΠΡΟΒΛΗΜΑΤΑ ΣΤΗ ΣΥΝΤΗΡΗΣΗ ΚΑΤΑΨΥΚΤΗ

α΄ Σκοπός

Σκοπός αυτής της εργαστηριακής άσκησης είναι η εξοικείωση των μα-
θητών με τα διάφορα προβλήματα που εμφανίζονται σε έναν καταψύ-
κτη, καθώς και με τη διαδικασία συντήρησης ενός καταψύκτη.

β΄ Γενικές πληροφορίες

Τα εργαλεία και οι τεχνικές που χρησιμοποιούνται για τη συντήρηση και 
επισκευή  των  οικιακών  ψυγείων  χρησιμοποιούνται  και  για  τη  συντήρηση 
και επισκευή των καταψυκτών.

Παρόλα αυτά όμως, κατά τη διάρκεια της συντήρησης και επισκευής 
των καταψυκτών ο τεχνίτης-ψυκτικός δεν πρέπει να σκέφτεται ένα θάλαμο 
συντήρησης φρέσκων προϊόντων, αλλά ένα θάλαμο χαμηλών θερμοκρα-
σιών.  Ο  τύπος  του  θαλάμου  καθορίζει  και  τον  τύπο  της  συντήρησης  και 
επισκευής που απαιτείται να γίνει.

Καταψύκτες που διαθέτουν εξατμιστή βεβιασμένης κυκλοφορίας

Για παράδειγμα, ένας θάλαμος που έχει εξατμιστή βεβιασμένης κυκλοφο-
ρίας του αέρα θα διαθέτει ηλεκτροκινητήρα για τον ανεμιστήρα ο οποίος 
μπορεί να δημιουργεί διάφορα προβλήματα.

Συνήθως αυτοί οι ηλεκτροκινητήρες λειτουργούν για πολλές ώρες ετη-
σίως.  Είναι  συνήθως  συνδεδεμένοι  παράλληλα  με  το  συμπιεστή,  οπότε 
σταματούν όταν σταματάει ο συμπιεστής ή κατά τη διάρκεια της απόψυ-
ξης. Αυτοί οι κινητήρες των ανεμιστήρων είναι πολύ μικροί, ανοικτού τύ-
που κινητήρες, με μόνιμα λιπαινόμενα έδρανα.

Ο τεχνίτης-ψυκτικός θα πρέπει να θυμάται ότι ο ανεμιστήρας μπορεί να 
ελέγχεται από ένα διακόπτη ανεμιστήρων και μπορεί να σταματάει, όταν 
ανοίγει η πόρτα του καταψύκτη. Για να ακούσετε τη λειτουργία του ανεμι-
στήρα με ανοικτή την πόρτα, θα πρέπει να πιεστεί το μπουτόν του διακό-
πτη.

Αν δε λειτουργεί ο ανεμιστήρας τότε:

•  Αφαιρέστε  το  προστατευτικό  κάλυμμα  που  έχει  ο  ανεμιστήρας  και 

προσπαθήστε να καθορίσετε το πρόβλημα.

•  Αν ο κινητήρας είναι κολλημένος, τότε μπορείτε να προσθέσετε μια 
μικρή ποσότητα λιπαντικού διαμέσου μια μικρής οπής που μπορείτε 
να κάνετε στην περιοχή των εδράνων. Αυτό βέβαια μπορεί να γίνει 
μόνο  για  προσωρινή  επισκευή  του  κινητήρα  και  μέχρι  να  αντικατα-
σταθεί.

•  Ελέγξτε τις ηλεκτρικές συνδέσεις του κινητήρα και επανασυνδέστε 
τον ή συσφίξτε τις συνδέσεις του, αν διαπιστώσετε ότι το πρόβλημα 
είναι ηλεκτρικό.

•  Ο καταψύκτης πρέπει να διατηρείται ασφαλής και αξιόπιστος, ώστε 
να μην διατρέχουν κίνδυνο τα τρόφιμα που τοποθετούνται μέσα σε 
αυτόν.

Χειροκίνητη απόψυξη καταψύκτη

Για  τη  χειροκίνητη  απόψυξη  πρέπει  να  χρησιμοποιούνται  οι  κατάλληλες 
μέθοδοι.  Τα  τρόφιμα  μπορεί  να  αφαιρεθούν  και  να  χρησιμοποιηθεί  πρό-
σθετη θερμότητα για την απόψυξη του θαλάμου. Μπορεί να τοποθετηθούν 
σε ένα φορητό ψυγείο πάγου και να χρησιμοποιηθεί ένας ανεμιστήρας για 
την κυκλοφορία του αέρα δωματίου μέσα στο θάλαμο. Επίσης, μέσα στο 
θάλαμο μπορεί να τοποθετηθεί δοχείο με θερμό νερό και να κλείσουμε την 
πόρτα, ώστε να υποβοηθηθεί η απόψυξη.

Πολλές φορές οι ιδιοκτήτες των καταψυκτών, επιθυμώντας τη γρήγορη 
απόψυξη  του  θαλάμου,  χρησιμοποιούν  αιχμηρά  αντικείμενα  με  τα  οποία 
χτυπούν τον πάγο για την αποκόλλησή του από την επιφάνεια του εξατμι-
στή. Αυτό όμως ενέχει μεγάλο κίνδυνο να τρυπήσει τον εξατμιστή.

Γενικά, δεν πρέπει ποτέ να χρησιμοποιούνται αιχμηρά αντικείμενα για 

την αφαίρεση του πάγου.

Εάν ο εξατμιστής τρυπήσει, τότε θα έχουμε διαρροή του ψυκτικού ρευ-
στού και εάν τεθεί σε λειτουργία ο καταψύκτης, τότε θα τραβηχτεί νερό 
μέσα στο σύστημα. Εάν συμβεί κάτι τέτοιο, τότε πρέπει να γίνει εκκένωση 
στο σύστημα, διότι αλλιώς υπάρχει ο κίνδυνος να χαλάσει.

Συμπυκνωτής βεβιασμένης κυκλοφορίας

Ο καταψύκτης μπορεί να έχει συμπυκνωτή βεβιασμένης κυκλοφορίας του 
αέρα, με έναν κινητήρα του ανεμιστήρα.

Η επισκευή του κινητήρα του ανεμιστήρα θα πρέπει να γίνει με μεγάλη 
προσοχή για να είναι αξιόπιστη, μιας και δε θεωρείται μηχανισμός συνε-
χούς παρακολούθησης.

Ο κινητήρας του ανεμιστήρα μπορεί να εμφυσά αέρα πάνω από το νερό 
που προέρχεται από την απόψυξη,  όπου μπορεί να έχουν  συγκεντρωθεί 
σκόνες, τρίχες, έντομα και άλλες βρωμιές (σχήμα 32.5).

Συνεπώς θα πρέπει να καθαρίζεται και να επισκευάζεται σωστά η όποια 

βλάβη στο συμπυκνωτή.

Εσωτερικό του θαλάμου του καταψύκτη

Όταν το εσωτερικό του θαλάμου του καταψύκτη έχει κατακλυστεί από αλ-
λοιωμένα τρόφιμα, αυτά αναδύουν μια έντονη μυρωδιά που μπορεί να γίνει 
εύκολα αντιληπτή τόσο από τον ιδιοκτήτη, όσο και από τον τεχνίτη- ψυκτικό.
Σε αυτή την περίπτωση άλλες φορές είναι εφικτή και άλλες όχι η επι-
σκευή του θαλάμου του καταψύκτη. Εάν ο καταψύκτης έχει μόνωση από 
πεπιεσμένο υλικό, τότε ο τεχνίτης-ψυκτικός μπορεί να μην είναι σε θέση να 
αφαιρέσει τη μυρωδιά, επειδή η μόνωση θα την έχει απορροφήσει και θα 
έχει κορεστεί από αυτήν.

Μια μέθοδος για να καθαριστεί από αυτή τη μυρωδιά η μονάδα είναι 
να πλυθεί ο θάλαμος του καταψύκτη, να ανοιχτεί η πόρτα και να αφεθεί ο 
αέρας να εισέρχεται στο θάλαμο για αρκετές ημέρες. Επίσης, είναι προτι-
μότερο ο θάλαμος να τοποθετηθεί στον ήλιο.

Ακολούθως, μπορεί ο καταψύκτης να τεθεί σε λειτουργία και να μειωθεί 

η θερμοκρασία του.

Τέλος,  μπορεί  να  χρησιμοποιηθούν  ειδικά  προϊόντα  των  κατασκευα-
στών, τα οποία αναρροφούν τις οσμές. Τα υλικά που μπορούν να απορρο-
φήσουν τις οσμές είναι ο ενεργός άνθρακας, οι κόκκοι του καφέ ή η υγρή 
σόδα. Αυτά τοποθετούνται μέσα σ’ ένα πιάτο εντός του θαλάμου και με 
την πόρτα κλειστή.

Εάν  ο  καταψύκτης  συνεχίσει  να  έχει  την  ίδια  μυρωδιά  παρ’  όλο  που 
έχουν  γίνει  όλα  αυτά  που  αναφέρθηκαν,  τότε  χρειάζεται  αντικατάσταση 
του καταψύκτη. 

ΑΣΚΗΣΗ 33η

ΕΠΙΣΚΕΥΗ ΒΛΑΒΩΝ ΚΑΤΑΨΥΚΤΗ

α΄ Σκοπός

Σκοπός αυτής της εργαστηριακής άσκησης είναι η εξοικείωση των μα-
θητών με τον εντοπισμό και την επισκευή των διαφόρων προβλημάτων 
που παρουσιάζονται στο θάλαμο ενός οικιακού ή μικρού καταψύκτη.

β΄ Γενικές πληροφορίες

Ο θάλαμος ενός καταψύκτη κατασκευάζεται εξωτερικά με μεταλλικά ελά-
σματα  (λαμαρίνες)  και  εσωτερικά  με  μεταλλικά  ή  πλαστικά  ελάσματα.  Η 
εξωτερική  πλευρά  μπορεί  να  είναι  βαμμένη  με  διάφορα  χρώματα  και  να 
προσαρμόζεται  στα  χρώματα  της  κουζίνας.  Ο  θάλαμος  του  καταψύκτη 
μπορεί  να  είναι  κατακόρυφου  ή  οριζόντιου  τύπου.  Όταν  ο  καταψύκτης 
είναι  κατακόρυφος,  τότε  η  πόρτα  του  ανοίγει  προς  τα  δεξιά  ή  προς  τα 
αριστερά, ενώ εάν είναι οριζόντιου τύπου, τότε έχει καπάκι το οποίο ανυ-
ψώνεται (σχήμα 33.1). 

Ο κατακόρυφος καταψύκτης καταλαμβάνει πολύ μικρότερο χώρο και 
συνήθως χρησιμοποιείται στις οικιακές κουζίνες, όπου ο χώρος είναι πο-
λύτιμος. Το μειονέκτημα του κατακόρυφου καταψύκτη είναι ότι δεν είναι 
τόσο αποδοτικός όσο ο οριζόντιος γιατί η πόρτα του ανοίγει τακτικά και ο 
ψυχρός αέρας πέφτει προς τα έξω, εξαιτίας του βάρους του. Βέβαια, αυτό 
το  γεγονός  δεν  αλλάζει  τη  θερμοκρασία  των  τροφίμων  που  βρίσκονται 
μέσα στο θάλαμο, καθώς ο αέρας μέσα στο θάλαμο ξαναψύχεται γρήγο-
ρα. Μαζί με τον εισερχόμενο αέρα, στο θάλαμο του καταψύκτη εισέρχεται 
και υγρασία, η οποία συγκεντρώνεται πάνω στη σερπαντίνα του εξατμιστή. 
Απ’ ό, τι καταλαβαίνουμε λοιπόν, το άνοιγμα της πόρτας ενός κατακόρυ-
φου καταψύκτη πρέπει να διαρκεί πολύ λίγο. Όταν ανοίγει το καπάκι ενός 
οριζόντιου καταψύκτη, τότε ο ψυχρός αέρας παραμένει μέσα στο θάλαμο.
Η τοποθέτηση τροφίμων μέσα σε έναν οριζόντιο καταψύκτη δεν είναι 
και τόσο εύκολη, όσο είναι σε έναν κατακόρυφο, επειδή ο κατακόρυφος 
καταψύκτης έχει ράφια όπου τακτοποιούνται τα τρόφιμα. Ο οριζόντιος κα-
ταψύκτης μπορεί να φέρει καλάθια, τα οποία βγαίνουν έξω, ώστε να υπάρ-
χει εύκολη πρόσβαση προς τον πυθμένα του καταψύκτη. Αυτό είναι πολύ 
σημαντικό, αφού τα τρόφιμα δεν μπορούν να διατηρηθούν φρέσκα μέσα 
στον καταψύκτη για απεριόριστο χρόνο.

Έτσι,  εάν  κάποια  τρόφιμα  διατηρηθούν  μέσα  στον  καταψύκτη  περισ-
σότερο από τον απαιτούμενο χρόνο, τότε θα αλλοιωθεί η γεύση τους και 
ιδιαίτερα όταν δεν είναι αεροστεγώς συσκευασμένα. Μερικές εταιρείες συ-
σκευάζουν τα προϊόντα τους σε αεροστεγείς συσκευασίες μέσα στις οποί-
ες τα τρόφιμα μπορεί να διατηρηθούν για μεγαλύτερο χρονικό διάστημα.

Η θέση τοποθέτησης του καταψύκτη καθορίζεται από τον τύπο του συ-
μπυκνωτή και τη θερμοκρασία για την οποία έχει σχεδιαστεί ο θάλαμος. 
Δεν  πρέπει  να  ξεχνάμε  ότι  όλοι  οι  ψυκτικοί  μηχανισμοί  πρέπει  να  έχουν 
ροή αέρος για την εναλλαγή θερμότητας.

Η εξωτερική θερμοκρασία για την οποία έχει σχεδιαστεί ένας καταψύ-
κτης  καθορίζεται  από  τον  κατασκευαστή.  Για  παράδειγμα,  ο  ίδιος  κατα-
ψύκτης  μπορεί  να  μη  λειτουργεί  σε  εξωτερικές  θερμοκρασίες  χειμώνα  - 
καλοκαίρι. Αυτό οφείλεται, κατά τη διάρκεια του χειμώνα, στη λειτουργία 
του συμπυκνωτή, ενώ, κατά τη διάρκεια του καλοκαιριού, η μόνωση του 
θαλάμου  μπορεί  να  μην  είναι  κατάλληλη  για  να  εκτεθεί  σε  υπερβολικές 
θερμοκρασίες.

Β. Εσωτερικό θαλάμου

Το εσωτερικό μέρος των καταψυκτών μπορεί να είναι στρωμένο με πλαστι-
κό. Αυτό το πλαστικό είναι ισχυρό, καθαρίζεται εύκολα και διατηρείται για 
πολλά χρόνια.

Παρ’  όλα  αυτά  όμως,  το  πλαστικό  αυτό  υλικό  μπορεί  να  γίνει  ψαθυ-
ρό και εύθραυστο υπό την επίδραση των χαμηλών θερμοκρασιών, οπότε 
πρέπει να προσέχετε, ώστε να μην το χτυπήσετε. Μερικοί θάλαμοι κατα-
ψυκτών  έχουν  μεταλλική  επίστρωση  με  πλαστικά  περιμετρικά  κομμάτια. 
Τα μεταλλικά κομμάτια μπορεί να είναι βαμμένα ή να έχουν επικαλυφτεί 
με  πορσελάνη.  Τα  τοιχώματα  ενός  συνηθισμένου  σύγχρονου  θαλάμου 
μοιάζουν με αυτά ενός ψυγείου και φέρουν στο εσωτερικό τους αφρώδη 
μόνωση. Οι παλαιότεροι καταψύκτες είχαν ανάμεσα στα τοιχώματα τους 
πεπιεσμένο υλικό.

Εσωτερικός θάλαμος κατακόρυφου καταψύκτη

Η  πόρτα  του  κατακόρυφου  καταψύκτη  έχει  χώρους  για  αποθήκευση  μι-
κρών συσκευασιών. Αυτή η πόρτα πρέπει να είναι γερή, ώστε να μπορεί να 
συγκροτεί τα προϊόντα που τοποθετούνται σε αυτήν, όπως και το δικό της 
βάρος. Η χρήση της πόρτας πρέπει να γίνεται με προσοχή, γιατί μπορεί να 
λυγίσει. Σε έναν κατακόρυφο καταψύκτη, δεν είναι ασυνήθιστο φαινόμε-
νο να πέσει κάποια συσκευασία κατεψυγμένου προϊόντος και να σπάσει η 
πλαστική δοκός που βρίσκεται στο κάτω μέρος του.

Σε αυτή την περίπτωση η ζημιά πρέπει να επιδιορθωθεί αμέσως με την 
τοποθέτηση ειδικής ταινίας στεγανοποίησης των αγωγών μέχρι να προχω-
ρήσει ο καταψύκτης στην επόμενη απόψυξη. Στη συνέχεια, η ζημιά πρέπει 
να επιδιορθωθεί μόνιμα, κολλώντας το σπασμένο κομμάτι στη θέση του, 
χρησιμοποιώντας εποξική κόλλα. Η κόλλα μπορεί να τοποθετηθεί, όταν ο 
καταψύκτης δεν είναι πολύ ψυχρός.

Η  πόρτα  του  κατακόρυφου  καταψύκτη  έχει  τα  ίδια  λάστιχα  στεγανο-
ποίησης και τα ίδια χαρακτηριστικά ευθυγράμμισης που έχει και η πόρτα 
ενός οικιακού ψυγείου. Τα λάστιχα στεγανοποίησης (φλάντζες) πρέπει να 
διατηρούν αεροστεγή προστασία στο θάλαμο και η πόρτα να παραμένει 
ευθυγραμμισμένη, αλλιώς θα έχουμε διαρροές. Οι διαρροές θα προκαλέ-
σουν τη λειτουργία του συμπιεστή για μεγαλύτερο χρονικό διάστημα από 
αυτό που προορίζεται και έτσι θα σχηματιστεί πάγος.

Η απόψυξη πολλών καταψυκτών γίνεται με το χέρι, γιατί δε χρειάζεται 
τόσο συχνή απόψυξη, αφού η πόρτα δεν ανοίγει συχνά όπως γίνεται με το 
ψυγείο.

Ο εξατμιστής, ο οποίος καταψύχει τα τρόφιμα στο εσωτερικό του θαλά-

μου, μπορεί να ανήκει σε έναν από τους:

• Βεβιασμένης κυκλοφορίας του αέρα, τύπος ραφιού

• πλακοειδής μέσα στα τοιχώματα του καταψύκτη.

Οι μονάδες με εξαναγκασμένη κυκλοφορία του αέρα μπορεί να έχουν 
θαλάμους  (χώρους)  ταχείας  κατάψυξης.  Όταν  χρησιμοποιούνται  εξατμι-
στές πλακοειδούς τύπου, τότε αυτοί μπορεί να έχουν σωληνοειδή σερπα-
ντίνα με σύρματα συγκράτησης και σύνδεσής της, ή σερπαντίνα τυπωμένη 
πάνω σε πλάκα. Στις δύο αυτές περιπτώσεις, οι εξατμιστές αυτοί μπορεί 
να τοποθετηθούν ως ράφια μέσα στο θάλαμο.

Όταν χρησιμοποιείται πλακοειδής σωληνοειδής εξατμιστής, η ταχύτε-
ρη  μέθοδος  κατάψυξης  των  τροφίμων  είναι  η  άμεση  τοποθέτηση  αυτών 
πάνω  στον  εξατμιστή.  Μην  ξεχνάτε  ότι  σε  αυτή  την  περίπτωση  υπάρχει 
περιορισμένη επιφάνεια για την άμεση επαφή των τροφίμων με τον εξα-
τμιστή.

Μέσα  στο  θάλαμο  του  καταψύκτη,  κανονικά  πρέπει  να  υπάρχει  ένας 
λαμπτήρας για να μπορούμε να βλέπουμε τα τρόφιμα. Για το άναμμα ή το 
σβήσιμο αυτού του λαμπτήρα υπάρχει ένας διακόπτης πόρτας ο οποίος 
λειτουργεί με τον ίδιο τρόπο που λειτουργεί ο αντίστοιχος διακόπτης της 
πόρτας ενός ψυγείου.

Εσωτερικός θάλαμος οριζόντιου καταψύκτη

Το  καπάκι  του  οριζόντιου  καταψύκτη  στηρίζεται  σε  μεντεσέδες,  ενώ  η 
επένδυσή του μπορεί να είναι μεταλλική ή πλαστική. Τα λάστιχα στεγανο-
ποίησης (φλάντζες) τοποθετούνται περιμετρικά στο καπάκι. Αυτά τα λάστι-
χα πρέπει να είναι σε καλή κατάσταση, αλλιώς θα εισέλθει μέσα στο θά-
λαμο αέρας και υγρασία. Σε αυτή την περίπτωση θα σχηματιστεί γρήγορα 
πάγος στο σημείο όπου το καπάκι επιτρέπει την είσοδο του αέρα.

Ο  οριζόντιος  καταψύκτης  έχει  μια  κοιλότητα  στη  μια  άκρη  του  θαλά-

μου, κάτω από την οποία τοποθετείται ο συμπιεστής.

Στην ίδια άκρη του θαλάμου μπορεί να είναι τοποθετημένος ο εξατμι-
στής εξαναγκασμένης κυκλοφορίας του αέρα και ο ανεμιστήρας για την 
ταχεία κατάψυξη.

Τα τρόφιμα πρέπει να τοποθετούνται μέσα στον οριζόντιο καταψύκτη 
με  προσοχή  και  τάξη,  γιατί  είναι  δύσκολο  να  βρεθούν  αυτά  που  θα  το-
ποθετηθούν  στον  πυθμένα  του  θαλάμου.  Τα  μεγαλύτερα  πακέτα  πρέπει 
να τοποθετηθούν στον πυθμένα του θαλάμου και όλα πρέπει να φέρουν 
ημερομηνία  λήξης.  Πολλοί  καταψύκτες  έχουν  καλάθια  τα  οποία  τοποθε-
τούνται στα πλευρικά τοιχώματα του θαλάμου, ώστε να βρίσκονται εύκολα 
τα πακέτα που είναι τοποθετημένα στον πυθμένα του θαλάμου.
